matthew = {
"1": {

"1": "her is on cneorisse-bóc hælendes cristes dauides suna. Abrahames suna.",
"2": "Soðlice abraham gestrynde isaac. isaac gestrynde iacob; Iacob gestrynde iudam & his gebroðra.",
"3": "Iudas gestrynde phares. & zaram of þam wife þe wæs genemned thamar; Phares gestrynde esrom; Esrom gestrynde aram.",
"4": "Aram gestrynde Aminadab. Aminadab gestrynde naason; Naason gestrynde salmon;",
"5": "Salmon gestrynde booz of þam wife raab; Booz gestrynde obeth of þam wife ruth; Obeth gestrynde iesse;",
"6": "Iesse gestrynde þone cyning dauid; dauid cyning gestrynde salomon of þam wife þe wæs urias wíf.",
"7": "Salomon gestrynde roboam; Roboas gestrynde abiam; abia gestrynde Asa;",
"8": "Asa gestrynde iosaphath; Iosaphath gestrynde ioram. Ioras gestrynde oziam;",
"9": "Ozias gestrynde ioatham; Ioatham gestrynde achaz; Achaz gestrynde ezechiam;",
"10": "Ezechias gestrynde mannasen; Mannases gestrynde amon; amon gestrynde iosiam;",
"11": "Iosias gestrynde iechoníam & his gebroþru on babilonis geleorednysse;",
"12": "And æfter babilonys geleorednysse iechonías gestrynde salathiel; Salathiel gestrynde zorobabel;",
"13": "Zorobabel gestrynde abiud; Abiud gestrynde eliachim; Eliachim gestrynde azor;",
"14": "Azor gestrynde sadoc; Sadoc gestrynde achim; Achim gestrynde eliud;",
"15": "Eliud gestrynde eleazar; Eleazar gestrynde mathan; Mathan gestrynde iacob;",
"16": "Iacob gestrynde ioseph marian wer. of þære wæ acenned se hælend. þe is genemned crist;",
"17": "Eornostlice ealle cneoressa fram abrahame oð dauid synd feowertyne cneoressa. & fram dauide oð babilonis geleorednysse feowertyne cneoressa. & fram babilonis geleorednesse oð crist. feowertyne cneoressa.",
"18": "Soðlice þus wæs cristes cneores; Ða þæs hælendes modor maria wæs iosepe beweddod. ær hi tosomne becomun heo wæs gemét on innoðe hæbbende. of þam halegan gaste;",
"19": "Soðlice iosep hyre wer ða he wæs rihtwis & nolde hí gewidmærsian. he wolde hí dihlice forlætan;",
"20": "Him þa soðlice ðas þing ðencendum. drihtnes engel on swefnum æt-ywde. & him to cwæð; Iosep dauides sunu nelle þu ondrædan marian þine gemæccean to onfonne. þt on hire acenned ys. hyt ys of þam halgan gaste;",
"21": "Witodlice heo cenð sunu & þu nemst hys naman hælend; He soðlice hys folc hál gedeð fram hyra synnum;",
"22": "Soþlice eal þys wæs geworden. þt gefylled wære þt fram drihtne gecweden wæs. þurh þone witegan;",
"23": "Soðlice seo fæmne hæfð on innoðe & heo cenð sunu; & hi nemnað his naman. emanuhel. þt ys gereht on ure geþeode god mid us;",
"24": "Ða aras iosep of swefene. & dyde swa drihtnes engel him bebead. & he on-feng his ge-mæccean",
"25": "& he ne grette hi; Heo cende hyre frum-cennedan sunu; & nemde hys naman hælend;",

},
"2": {

"1": "Eornustlice þa se hælend acenned wæs on iudeiscre bethleem. on þæs cyninges dagum herodes. þa comon þa tungol-witegan fram east-dæle to hierusalem",
"2": "& cwædon. hwær ys se iudea cyning þe acenned ys; Soðlice wé ge-sawon hys steorran on east-dæle. & we comon us him to ge-eadmedenne;",
"3": "Ða heródes þt gehyrde ða wearð he gedrefed & eal hierosolim-waru mid him.",
"4": "& þa gegaderode herodes ealle ealdras þæra sacerda & folces writeras. & axode hwær crist acenned wære;",
"5": "Ða sædon hi him. on iudeiscere bethlem; Witodlice þus ys awriten. þurh þone witegan;",
"6": "And þu bethleem iudea-land. witodlice ne eart þu læst on iuda ealdrum. of ðe forðgæð se here-toga se þe recð min folc israhel;",
"7": "Herodes þa clypode on sunder-spræce ða tungel-witegan. & befran hi georne hwænne se steorra him æt-eowde.",
"8": "And hé asende hí to bethlem & ðus cwæð; Farað & axiað geornlice be þam cilde. & þonne ge hyt gemetað cyþað eft me. þt ic cume & me to him gebbide;",
"9": "Ða hi þt gebod gehyrdon þa ferdon hi. & soþlice se steorra þe hi on east-dæle gesawon. him beforan ferde. oð he stod ofer þær þt cild wæs;",
"10": "Soþlice þa ða tungel-witegan þone steorran gesawon. fægenodon swyðe myclum gefean.",
"11": "& gangende into þam huse hi gemetton þt cild mid marian hys meder. & hi aðenedon hi. & hi to him gebædon. And hi úntyndon hyra gold-hordas. & him lac brohton. þt wæs gold. & recels. & myrre;",
"12": "And hi afengon &sware on swefnum. þt hi eft to herode ne hwyrfdon. ac hi on oðerne weg on hyra ríce ferdon;",
"13": "Þa hi þa ferdon. þa æt-ywde drihtnes engel iosepe on swefnum. & þus cwæð. aris & nim þt cild. & his modor. & fleoh on egypta land. & beo þær oð þt ic ðe secge; Toweard ys. þt herodes secð þt cild to forspillenne;",
"14": "Hé aras þá & nam þt cild & his modor on niht. & ferde on egyptum.",
"15": "& wæs þær oð herodes forð-sið. þt wære gefylled. þt ðe fram drihtne ge-cweden wæs þurh ðone witegan. of egyptum ic minne sunu geclypode;",
"16": "Ða wæs herodes swyðe gebolgen. forþam þe he bepæht wæs fram þam tungel-witegum. & he asende þa & ofsloh ealle þa cild þe on bethleem wæron & on eallum hire gemærum. fram twy-wintrum cilde. & binnan þam æfter þære tíde þe he ge-axode fram ðam tungel-witegum;",
"17": "Ða wæs gefylled þt ge-cweden wæs þurh hieremiam þone witegan;",
"18": "Stefn wæs on hehnysse gehyred. wop. & mycel þotorung. rachel weop hyre bearn. & heo nolde beon gefrefred. forþam þe hi næron;",
"19": "Soðlice þa herodes wæs forð-faren. witodlice on swefne drihtnes engel æt-ywde iosepe on egyptum.",
"20": "& þus cwæð; Aris & nim þt cild & his modor & far on israhela-land; Nu synd forð-farene. þe ðæs cildes sawle sohton;",
"21": "He aras ða & onfeng þt cild & his modor. & com on israhela-land;",
"22": "Ða he gehyrde þt archelaus rixode on iudea-þeode for ðæne herodem. he ondred þyder to farende (sic). & on swefnum gemynegod he ferde on galileisce dælas.",
"23": "& he com þa & eardode on þære ceastre ðe is genemned nazareth. þt wære gefylled þt ge-cweden wæs þurh ðone witegan. for þam ðe he nazarenisc byð genemned;",

},
"3": {

"1": "On þam dagum com iohannes se fulluhtere. & bodude on þam westene iudee.",
     "2": "& cwæð; Doþ dæd-bote. soðlice genealæceð heofona rice;",
"3": "Ðis ys sé be þam þe gecweden ys. þurh esaiam ðone witegan; Clypiendes stefn wæs on westene. gegearwiað drihtnes weg. doþ his siðas rihte;",
"4": "Se iohannes witodlice hæfde reaf of olfenda hærum & fellenne gyrdel embe hys lendenu. & hys mete wæs gærstapan. & wudu-hunig;",
"5": "Ða ferde to him hierosolim-waru. & eal iudea-ðeod. & eal þt rice wið-geondan iordanen.",
"6": "& hi wæron gefullode on iordané fram him. & hi andettan hyra synna;",
"7": "Soðlice þa he geseh manega þæra sunder-halgena & þæra riht-wisendra to his fulluhte cumende. he cwæð to him; La næddrena cyn. hwa geswutelode eow to fleonne fram þan toweardan yrre;",
"8": "Eornostlice doþ medemne weastm þære dæd-bote.",
"9": "& ne cweþað betwux eow. we habbað abraham us to fæder; Soþlice ic secge eow þt god ys swa mihtig þt he mæg of þysum stanum aweccean abrahames bearn;",
"10": "Eallunga ys seo æx to ðæra treowa wurtrumum asett; Eornustlice ælc treow þe gódne wæstm ne bringð. byð forcorfen & on fyr aworpen;",
"11": "Witodlice ic eow fullige on wætere to dæd-bote; Se þe æfter me tówerd ys he ys strengra þonne ic; Ðæs gescý neom ic wyrðe to berenne; He eow fullað on halgum gaste. & on fyre.",
"12": "Ðæs fann. ys on his handa. & he afeormað his þyrscel-flore. & he gegaderað hys hwæte on his bern. þa ceafu he forbærnð on únadwæscendlicum fyre;",
"13": "Þa com se hælend fram galilea to iordané to iohanne. þt he hine fullode;",
"14": "Iohannes þa soðlice forbead him & cwæð; Ic sceal fram þe beon gefullod. & cymst ðu to me;",
"15": "Ða andswarode se hælend him & cwæð; Læt nu. þus unc gedafnað ealle rihtwisnesse gefyllan. þa forlet he hine;",
"16": "Soþlice þa se hælend gefullod wæs. hrædlice he astah of ðam wætere. & him wurdon þærrihte heofenas ontynede & he ge-seah godes gast niþer-stigende swa swa culfran. & wunigende ofer hine;",
"17": "And soðlice þa com stefn of heofenum. & þus cwæð; Her is min se gecorena sunu on þam me gelicode;",

},
"4": {

"1": "Ða wæs se hælend gelæd fram gaste on westen. þt he wære fram deofle costud;",
     "2": "& þa þa he fæste feowurtig daga & feowurtig nihta þa ongan hyne syððan hingrian;",
"3": "And þa genealæhte se costni[e]nd & cwæð. Gyf þu godes sunu sy cweð þt þas stanas to hlafe gewurðon.",
"4": "Ða andswarode se hælend; Hit ys awriten. ne leofað se man be hlafe anum ac be ælcon worde þe of godes muðe gæð;",
"5": "Þa gebrohte se deofol hine on þa halgan ceastre & asette hine ofer þæs temples heahnesse",
"6": "& cwæð to him gyf þu godes sunu eart asend þe þonne nyðer; Soþlice hit ys awriten þt he his englum bebead be ðé þt hig þé on hyra handum beron. þe læs þe ðin fot æt stane æt-sporne;",
"7": "Ða cwæð se hælend eft to him; Hit ys awriten. ne costna þu drihten þinne god;",
"8": "Eft se deofol hine genam. & lædde hine on swiðe heahne munt. & æt-eowde him ealle middan-eardes rícu. & hyra wuldor",
"9": "& cwæþ to him; Ealle þas ic sylle þe gyf þu feallende to me ge-eadmetst;",
"10": "Ða cwæð se hælend to him. gang þu sceocca on-bæc; Soþlice hit ys awriten. to drihtne þinum gode þu ðe ge-eaðmetsð (sic) & him ánum þeowast;",
"11": "Ða forlét se deofol hine & englas genealæhton & him þenodon;",
"12": "Soðlice þa se hælend gehyrde þt iohannes belæwed wæs. þa ferde he to galileam",
"13": "& forlætenre þære ceastre nazareth. he com & eardode on capharnaum. on þam sæ-gemærum. on endum zabulon. & neptalim.",
"14": "þt wære gefylled þt ðe gecweden wæs þurh esaiam þone witegan.",
"15": "<>",
"16": "Ðeoda folc ðe on þystrum sæt geseah mycel leoht; & sittendum on earde deaþes sceade is leoht úp a-sprungen;",
"17": "Syððan ongan se hælend bodian & cweðan. doð dæd-bote. soðlice heofona rice genealæcð.",
"18": "Þa se hælend eode wið ða galileiscean sæ. hé geseh twegen gebroðru symonem sé wæs genemned petrus. & andream his broþor séndende hyra nett on þa sæ; Soðlice hí wæron fisceras.",
"19": "& he sæde him; Cumað æfter me & ic do þt gyt beoð manna fisceras;",
"20": "& hi þær-rihte forleton hyra net & him fyligdon;",
"21": "And þa he þanon eode he ge-seh twegen oðre gebroþru. iacobum zebedei. & iohannem his broþur. on scype mid hyra fæder zebedeo. remigende hyra nett & he clypode hí;",
"22": "Hi ða sona for-léton hyra nett & hyra fæder. & him fylidon.",
"23": "& þa beferde se hælend ealle galileam. lærende on hyra gesomnungum. & he wæs bodiende god-spel þæs ríces. & hælende ælce adle & ælce untrumnysse. on þam folce;",
"24": "& ða ferde hys hlísa into ealle syriam. & hi brohton him ealle yfel-hæbbende missenlicum adlum. & on tintregum gegripene. & þa ðe deofel-seocnyssa hæfdon. & monoð-seoce & laman & he þá gehælde;",
"25": "& him fyligdon mycele menigu fram galilea & fram decapoli & fram hierusalem & fram iudea & fram begeondan iordanen;",

},
"5": {

"1": "Soðlice þa se hælend ge-seh þa menigu. he astah on þone munt. & þa he sæt þa genealæhton his leorning-cnihtas to him.",
     "2": "& he ontynde his muð & lærde hí & cwæð;",
"3": "Eadige synt þa gastlican þearfan. forþam hyra ys heofena rice;",
"4": "Eadige synt þa ðe nu wepað. forþam þe hí beoð gefrefrede;",
"5": "Eadige synt þa liðan. forþam þe hí eorðan águn;",
"6": "Eadige synt þa ðe rihtwisnesse hingriað & þyrstað. for-þam þe hí beoð gefyllede;",
"7": "Eadige synt þa mild-heortan. for-þam þe hí mild-heortnysse begytað;",
"8": "Eadige synt þa clæn-heortan. for-þam þe hí god ge-seoð;",
"9": "Eadige synt þa ge-sybsuman. for-þam ðe hí beoð godes bearn genemnede;",
"10": "Eadige synt þa þe ehtnysse þoliað for rihtwisnysse. for-þam þe hyra ys heofonan ríce;",
"11": "Eadige synt ge þonne hí wyriað eow & ehtað eow. & secgeað ælc yfel ongén eow. leogende for me;",
"12": "Geblissiað & gefægniað. forþam þe eower méd ys mycel on heofonum; Swa hi ehton þa witegan þe beforan eow wæron;",
"13": "Ge synt eorþan sealt. gyf þt sealt awyrð on þam þe hit [gesylt bið. hit] ne mæg syððan to nahte buton þt hit sy út-aworpen. & sy fram mannum for-treden;",
"14": "Ge synt middaneardes leoht. ne mæg seo ceaster beon behyd þe byð uppan múnt aset;",
"15": "Ne hi ne ælað hyra leoht-fæt. & hit under cyfe settað. ac ofer candel-stæf. þt hit onlihte eallum þe on þam huse synt;",
"16": "Swa onlihte eower leoht beforan mannum þt hi geseon eowre gódan weorc. & wuldrian eowerne fæder þe on heofenum ys;",
"17": "Nelle ge wénan þt ic come towurpan þa .æ. oððe þa witegan. ne com ic na towurpan ac gefyllan;",
"18": "Soþes on eornost ic secge eow. ærþam gewíte heofon & eorðe án .i. oððe án prica. ne gewít fram þære .æ. ærþam ealle þing gewurðan;",
"19": "Eornostlice se ðe towyrpð án of þysum læstum bebodum & þa men swa lærð sé byð læst genemned on heofonan rice; Soþlice se ðe hit deð & lærð. se biþ mycel genemned on heofonan ríce;",
"20": "Soðlice ic secge eow buton eower rihtwisnyss máre sy þonne þæra wrítera & sundor-halgena. ne gá gé on heofonan ríce;",
"21": "Ge gehyrdon þt gecweden wæs on ealdum tidum; Ne ofsleh þu. se þe ofslihð se byþ dóme scyldig;",
"22": "Ic secge eow soþlice þt ælc þe yrsað hys breþer. byð dome scyldig; Soþlice sé þe segð hys breðer þú awordena. he byð geþeahte scyldig; Se þe segð þú stúnta se byþ scyldig helle fyres;",
"23": "Eornostlice gyf þu bringst þine lác to weofode. & þu þær geþencgst þt ðin broðor hæfð ænig þing agén ðé.",
"24": "læt þær þine lác beforan þam altare & gang ær & gesybsuma wið þinne broðer & þonne cum þu syððan & bring þine lác;",
"25": "Beo þu onbúgende þinum wiðer-winnan hraðe þa hwile þe ðu eart on wege mid him þe læs þe ðin wiðer-winna þe sylle þam deman. & se dema þe sylle ðam þéne. & þu sy on cwertern send;",
"26": "Soþes ic secge þe; Ne gæst þu þanone ær ðu agylde þone ytemestan feorðlingc;",
"27": "Ge gehyrdon þt on ealdum cwydum gecweden wæs; Ne únriht-hæme ðu",
"28": "soðlice ic secge eow. þt ælc þæra þe wif gesyhð & hyre gewylnað. eallunga þt sé ge-syngað on hys heortan;",
"29": "Gyf þin swyðre eage þe æswicie ahola hit út & awurp hyt fram þe; Soðlice þe ys betere þt án þinra lima forwurþe. þonne eal þin lichama sí on helle asend;",
"30": "& gyf þin swiðre hand þe aswíce. aceorf hí of. & awurp hi fram þé; Witodlice þe ys betere þt án þinra lima forwurðe þonne eal þin lic-hama fare to helle;",
"31": "Soðlice hit ys gecweden swa hwylc swa his wíf forlæt. he sylle hyre. hyra híwgedales bóc;",
"32": "Ic secge eow to soðum þt ælc þe his wif forlæt buton forlegennysse þingum. he deð þt heo unriht-hæmð; & sé unriht-hæmð þe forlætene æfter him genimð;",
"33": "Eft ge gehyrdon þt gecweden wæs on ealdum cwydum. ne forswere þú; Soðlice drihtne þu agýlst þíne áðas;",
"34": "Ic secge eow soþlice þt ge eallunga ne swerion. ne þurh heofon. forþam þe heo ys godes þrym-setl.",
"35": "ne þurh eorðan forþam ðe heo ys hys fot-scamul. ne þurh hierusalem forþam þe heo ys mæres cynincges cester;",
"36": "Ne ðu ne swere þurh þin heafod. forþam þe þú ne miht ænne locc gedón hwítne oððe blacne;",
"37": "Soðlice sí eower spræc hyt ys. hyt ys. hyt nys. hyt nys; Soðlice gyf þær mare byð þt bið of yfele;",
"38": "Gehyrdon ge þt gecweden wæs; Eage for éage. and toð for teð;",
"39": "Soþlice ic secge eow ne winne ge ongen þa ðe eow yfel doþ. ac gyf hwa þe slea on þin swyþre wenge. gegearwa him þt oðer;",
"40": "& þam ðe wylle on dome wið þe flitan & niman þine tunecan. læt him to þinne wæfels;",
"41": "& swa hwa swa þe genyt þusend stapa gá mid him oðre twa þusend;",
"42": "Syle þam ðe þe bidde & þam ðe [wylle] æt þé borgian ne wyrn þu him;",
"43": "Ge gehyrdon þt gecweden wæs lufa þinne nextan & hata þinne feond;",
"44": "Soþlice ic secge eow lufiað eowre fynd. & doþ wel þam ðe eow yfel doð. & gebiddað for eowre ehteras & tælendum eow.",
"45": "þt ge sín eowres fæder bearn þe on heofonum ys. se þe deð þt hys sunne úp aspringð ofer þa gódan & ofer þa yfelan. & he læt rínan ofer þa rihtwisan. & ofer þa únrihtwisan;",
"46": "Gyf ge soðlice þá lufiað (sic). hwylce mede habbaþ ge. hú ne doð mánfulle swá;",
"47": "& gyf ge þt án doð þt ge eowre gebroðra wylcumiaþ. hwæt dó gé mare. hú ne doð hæþene swá;",
"48": "Eornustlice beoð fulfremede. swa eower heofonlica fæder is fullfremed;"

},
"6": {

"1": "Begymað þt ge ne dón eowre riht-wisnesse beforan mannum þt ge sín geherede fram him; Elles næbbe gé méde mid eowrum fæder þe on heofenum ys;",
     "2": "Eornustlice þonne ðu þine ælmessan sylle. ne blawe man byman beforan þe swa liceteras doð on gesomnuncgum & on wícum þt hi sín ge-árwurþode fram mannum; Soð ic secge eow hi onfengon hyra mede;",
"3": "Soþlice þonne þu þíne ælmessan dó. nyte þín wynstre hwæt dó þin swyþre",
"4": "þt þin ælmesse sy on diglum & þin fæder hit agylt þe se þe gesyhþ on diglum;",
"5": "& þonne ge eow gebiddon ne beo gé swylce liceteras. þá lufiað þt híg gebiddon hi standende on ge-somnungum & stræta hyrnum. þæt men hig geseon; Soþ ic secge eow hig onfengon hyra mede;",
"6": "Ðu soþlice þonne þu ðe gebidde. gang into þinum héd-clyfan. & þinre dura belocenre. bide þinne fæder on dihlum. & þin fæder þe ge-syhð on dihlum hyt agylt þe;",
"7": "Soðlice þonne ge eow gebiddon. nelle ge sprecan fela. swa swa hæðene; Hig wénað þt hi sin gehyrede on hyra menig-fealdan spæce;",
"8": "Nellen ge eornostlice him ge-efenlæcan; Soðlice eower fæder wat hwæt eow þearf ys ær þam þe ge hyne biddað;",
"9": "Eornustlice gebiddað eow ðus; Fæder úre þu þe eart on heofonum; Si þin nama gehalgod",
"10": "to-becume þin ríce gewurþe ðin willa on eorðan swa swa on heofonum.",
"11": "úrne gedæghwamlican hlaf syle us to dæg",
"12": "& forgyf us úre gyltas swa swa wé forgyfað úrum gyltendum",
"13": "& ne gelæd þu us on costnunge ac alys us of yfele soþlice;",
"14": "Witodlice gyf ge forgyfað mannum hyra synna þonne forgyfþ eower se heofenlica fæder eow eowre gyltas;",
"15": "Gyf ge soðlice ne forgyfað mannum. ne eower fæder ne forgyfð eow eowre synna;",
"16": "Soðlice þonne ge fæston. nellon ge wesan. swylce lease licceteras. hig fornymað hyra ánsyna þt hig æt-eowún mannum fæstende; Soþlice ic secge eow þt hig onfengon hyra mede;",
"17": "Ðú soðlice þonne ðu fæste smyra þin heafod. & þweah þine ánsyne.",
"18": "þt þú ne sy gesewen fram mannum fæstende. ac þinum fæder þe ys on diglum. & þin fæder þe gesyhð on dyglum hit agylt þe;",
"19": "Nellen gé gold-hordian éow gold-hordas on eorþan. þær óm & moððe hit for-nimð. & þær ðeofas hit delfað & forstelaþ;",
"20": "Gold-hordiað éow soþlice gold-hordas on heofenan þær naðor óm ne moþðe hit ne for-nimð & ðar þeofas hit ne delfað ne ne for-stelaþ;",
"21": "Witodlice þær ðin gold is. þær is ðin heorte;",
"22": "Ðínes lic-haman leoht-fæt is þin eage. gyf þin eage bið anfeald eall þin lichama bið beorht;",
"23": "Gif þin eage soþlice bið mánfull eall þin lic-hama byþ ðysterfull; Eornustlice gyf þt leoht þe on ðe is synt þystru. hu mycle beoþ ða þystru;",
"24": "Ne mæg nán man twam hlafordum þeowian oððe he soðlice ænne hatað & oðerne lufaþ. oððe he bið ánum gehyrsum. & oðrum unge-hyrsum; Ne magon gé gode þeowian & woruld-welan.",
"25": "forþam ic secge eow þt ge ne sin ymbhydige eowre sawle hwæt ge eton. ne eowrum lic-haman mid hwam ge sýn ymbscrydde; Hú nys seo sawl selre þonne mete & eower lic-hama betera þonne þt reaf;",
"26": "Be-healdað heofonan fuglas forþam þe híg ne sawað ne hig ne ripað ne hig ne gadriað on berne & eower heofonlica fæder hig fét; Hú ne synt ge selran þonne hig;",
"27": "Hwylc eower mæg soþlice geþencan þt he ge-eacnige ane elne to hys anlicnesse.",
"28": "& to hwi synt ge ymb-hydige be reáfe; Besceawiað æcyres lilian hu hig weaxað. ne swíncað hig ne hig ne spinnað;",
"29": "Ic secge eow soðlice þt furðon salomon on eallum hys wuldre næs ofer-wrigen swa swa án of ðyson;",
"30": "Soþlice gyf æcyres weod þt ðe to dæg is & bið to morgen on fen (sic) asend. god [swa] scryt. eala ge gehwædes geleafan. þam mycle má he scryt eow;",
"31": "Nellen ge eornustlice beon ymbhydige þus cweþende. hwæt ete wé oððe hwæt drínce we. oþþe mid hwam beo wé oferwrogene;",
"32": "Soþlice ealle þas þing þeoda seceað; Witodlice eower fæder wat þt ge eallra þyssa þinga be-þurfon",
"33": "eornustlice séceað ærest godes rice & hys rihtwisnesse. & ealle þas þing eow beoþ þær-to ge-eacnode;",
"34": "Ne beo ge na hogiende ymb þa morgenlican neode. soðlice se morgenlica dæg carað ymb hyne sylfne; Æghwylc dæg hæfð genóh on hys agenum ymbhogan;",

},
"7": {

"1": "Nellen ge deman þt ge ne syn fordémede;",
     "2": "Witodlice ðam ylcan dome þe ge demað eow byð gedémed. & on ðam ylcan gemete þe ge metaþ. eow byþ gemeten;",
"3": "To hwi gesihst þu þt mot on þines broþor egan. & þú ne ge-syhst þone beam on þinum agenum eagan;",
"4": "Oþþe humeta cwystiþu (sic) to þinum breþer broþur þafa þt ic ut ado þt mot of þinum eagan þonne se beam biþ on þinum agenum eagan;",
"5": "La þu liccetere adó ærest ut þone beam of þinum agenum eagan. & be-hawa þonne þt þu út adó þt mot of þines broður eagan;",
"6": "Nellen ge syllan þt halige hundum. ne ge ne wurpen eowre mere-grotu toforan eowrum swynon. þe læs hig mid hyra fotum hig fortredon. & hig þonne ongean gewende eow toslyton;",
"7": "Biddaþ & eow bið geseald. seceaþ & ge hit findaþ. cnuciað. & eow biþ ontyned;",
"8": "Witodlice ælc þæra þe bit he onfehþ. & se þe secð he hyt fint & þam cnuciendum bið ontyned;",
"9": "Hwylc man is of eow gyf his sunu hyne bit hlafes sylst þu him stan",
"10": "oððe gyf he bytt fisces sylst þu him næddran;",
"11": "Eornustlice nu ge þe yfle synt cunnun gode sylena eowrum bearnum syllan. mycle má eower fæder þe on heofenum ys syleþ gód þam þe hyne biddað;",
"12": "Eornustlice ealle þa þing ðe ge wyllen þt men eow don. doþ ge him þt sylfe. þt ys soþlice æ. & witegena bebod;",
"13": "Gangað inn þurh þt nearwe geat. forþon þe þt geat is swyþe wíd. & se weg is swiþe rum þe to for-spillednesse gelæt & swyþe manega synt þe þurh þone weg farað;",
"14": "Eala hu neara & hú angsum is þt geat & se weg þe to life gelædt & swyþe feawa synt þe þone weg findon;",
"15": "Warniað eow fram leasum witegum. þa cumað to eow on sceapa gegyrelum. ac hig beoð innane reafigende wulfas.",
"16": "fram hyra wæstmun gé hi under-gytað; Cwyst þu gaderað man wínberian of þornum oððe fic-æppla of þyrncinum;",
"17": "Swa ælc gód treow byrþ gode wæstmas & ælc yfel treow byrþ yfele wæstmas.",
"18": "ne mæg þt gode treow beran yfle wæstmas. ne þt yfele treow gode wæstmas;",
"19": "Ælc treow þe ne byrð godne wæstm sy hyt forcorfen & on fyr aworpen;",
"20": "Witodlice be hyra wæstmum ge hig oncnawað;",
"21": "Ne gæð ælc þæra on heofena rice þe cwyþ to me drihten drihten. ac se þe wyrcð mines fæder willan þe on heofenum is. se gæð on heofena rice;",
"22": "Manega cweþað on þam dæge to me drihten drihten. hú ne witegode wé on þinum naman. & on þinum naman we út-awurpon deoflu. & on þinum naman we worhton mycle mihta.",
"23": "þonne cweðe ic to him þt ic eow næfre ne cuðe; Gewitað fram me ge þe worhton unrihtwysnesse;",
"24": "Eornustlice ælc þæra þe ðas mine word gehyrð & þa wyrcð byþ gelic þam wisan were se hys hus ofer stán getimbrode.",
"25": "þa com þær ren & mycele flod & þær bleowun windas & ahruron on þt hus & hyt na ne feoll; Soðlice hit wæs ofer stan getimbrod.",
"26": "& ælc þæra þe gehyrþ ðas mine word. & þá ne wyrcð se byþ gelic þam dysigan men þe getimbrode hys hus ofer sand-ceosel",
"27": "þa rínde hit & þær cómun flod & bleowun windas & ahruron on þt hus. & þt hus feoll & hys hryre wæs mycel;",
"28": "Þa wæs geworden þa se hælend þas word ge-endode þa wundrode þt folc his lare",
"29": "soþlice he lærde swylce he anweald hæfde. & na swa swa hyra boceras & sundor-halgan;",

},
"8": {

"1": "Soþlice þa se hæl[e]nd of þam munte nyþer-astah. þa fyligdon him mycle mænio.",
     "2": "þá genealæhte án hreofla to him & hine to him ge-eaðmedde & þus cwæð. Drihten gyf þu wylt þu miht mé geclænsian;",
"3": "Ða astrehte se hælend hys hand & hrepode hyne. & þus cwæð Ic wylle beo geclænsod & hys hreofla wæs hrædlice geclænsod;",
"4": "Ða cwæð se hælend to him. warna þe þt þu hyt nænegum men ne secge; Ac gang æt-eowe þe þam sacerde & bring hym þa lac þe moyses bebead on hyra gecyðnesse;",
"5": "Soþlice þa se hælend ineode on capharnaum. þa genealæhte hym. an hundredes ealdor. hyne biddende",
"6": "& þus cweðende. Drihten mín cnapa lið on mínum huse lama & mid yfle geðread;",
"7": "Ða cwæð se hælend to him; Ic cume & hyne gehæle;",
"8": "Ða andswarode se hundredes ealdor & þus cwæð; Drihten ne eom ic wyrðe þt þu ingange under mine þecene. ac cweð þin án word & min cnapa biþ gehæled;",
"9": "Soðlice ic eom man under anwealde gesett. & ic hæbbe þegnas under me & ic cweðe to þysum gang & he gæð & ic cweðe to oþrum. cum & he cymð to minum þeowe wyrc þis. & he wyrcð;",
"10": "Witodlice þa se hælend þis gehyrde þa wundrode he & cwæð to þam þe hym fyligdon; Soþ ic secge eow. ne gemette ic swa mycelne geleafan on israhel;",
"11": "To soþum ic secge eow. þt manige cumað fram east-dæle & west-dæle & wuniað mid abrahame & isahace & iacobe on heofena rice;",
"12": "Witodlice þises rices bearn beoð aworpene on þa ytemestan þystro. þær bið wóp. & toþa gristbitung.",
"13": "& se hælend cwæð to þam hundrydes ealdre. Ga & gewurþe ðé swa swa þu gelyfdest; & se cnapa wæs gehæled on þære tide;",
"14": "Ða se hælend com on petres huse þa geseah he hys swegre licgende & hriþgende",
"15": "& he æthrán hyre hand & se fefor hig forlet; Ða aras heo & þenode him;",
"16": "Soþlice þa hyt æfen wæs. hig brohton him manege defol-seoce. & he út-adræfde þa unclænan gastas mid hys worde & he ealle gehælde þa yfel-hæbbendan.",
"17": "þt wære gefylled þt gecweden is þurh esaíam þone witegan. þus cweðende. He onfeng ure untrumnessa & he abær ure adla;",
"18": "Ða geseah se hælend mycle menigeo ymbutan hyne. þa het he hig faran ofer þone muþan;",
"19": "Ða genealæhte him án bocere & cwæþ; Lareow ic fylige þe swa hwæder swa þu færst;",
"20": "Ða cwæð se hælend to him; Foxas habbað holu & heofenan fuglas nest soþlice mannes sunu næfð hwær he hys heafod ahylde;",
"21": "Ða cwæð to him oþer of hys leorning-cnihtum; Drihten alyfe me ærest to farenne & bebyrigean minne fæder",
"22": "þa cwæð se hælend to him. fylig me & læt deade bebyrigean hyra deadan;",
"23": "& he astah on scyp & hys leorning-cnyhtas hym fyligdon;",
"24": "Ða wearð mycel styrung geworden on þære sæ. swa þt þt scyp wearð ofergoten mid yþum. witodlice he slep;",
"25": "& hig genealæhton & hý awéhton hyne þus cweðende; Drihten hæle us we moton forwurþan;",
"26": "Ða cwæð he to him to hwi synt ge forhte ge lytles geleafan; Ða aras he & bebead þam winde & þære sæ. & þær wearð geworden mycel smyltness;",
"27": "Gewisslice þa men wundrodun & þus cwædon hwæt is ðes þt windas & sæ him hyrsumiað;",
"28": "Þa se hælend com ofer þone muþan on geraseniscra ríce þa urnon him togenes twegen þe hæfdon deofol-seocnesse of byrgenum út-gangende. þa wæron swiðe reþe swa þt nan man ne mihte faran þurh þone weg.",
"29": "& hig hrymdon & cwædon; La hælend godes sunu hwæt ys þe & us gemæne. come þu hider ær tíde us to þreagenne;",
"30": "Ðær wæs soþlice unfeorr an swyna heord manegra manna læswiende",
"31": "þa deofla soðlice hyne bædon þus cweþende gyf þu us ut-adrifst asende us on þas swina heorde;",
"32": "Ða cwæð he to him faraþ; & hig þa utgangende ferdon on þa swin. & þærrihte ferde eall seo heord myclum on-ræse niwel on þa sæ & hig wurdon deade on þam wætere;",
"33": "Ða hyrdas witodlice flugon & comun on þa ceastre & cyddon ealle þas þing & be þam þe ða deoful-seocnyssa hæfdon;",
"34": "Ða eode eall seo ceaster-waru togeanes þam hælende. & þa þa hig hyne gesawun þa bædon hig hyne þt he ferde fram heora gemærum;",

},
"9": {

"1": "Ða astah he on scyp & ófer-seglode & cóm on his cæstre.",
     "2": "ða brohton hig hym ænne laman on bedde licgende. þa geseah se hælend hyra geleafan & cw to þam laman la beárn gelyfe. þe beoþ þine synna forgyfene;",
"3": "Ða cwædon hig sume þa boceras him betwynan; Ðes spycð bysmor-spræce",
"4": "þa se hælend geseah hyra ge-þanc ða cwæð he to hwi þence ge yfel on eowrum heortum.",
"5": "hwæt is eaþelicre to cweðenne þe beoð forgyfene þine synna. oððe to cweðanne arís & gá",
"6": "þt ge soþlice witon þt mannes sunu hæfð anweald on eorþan synna to forgyfenne þa cwæð he to þam laman arís & nym þin bedd. & gang on þin hus;",
"7": "& he aras & ferde to hys huse;",
"8": "Soðlice ða þa seo mænigeo þis gesawon þa ondrédon hig hym & wuldrodon god þe sealde swylcne anweald mannum;",
"9": "Ða se hælend þanon ferde he geseah ænne man sittende æt toll-sceamule þæs nama wæs matheus. & he cwæð to him. fylig me & he arás & fyligde him;",
"10": "& hyt wæs geworden þa he sæt innan huse þa comun manega mánfulle & synfulle & sæton mid þam hælende. & hys leorning-cnyhtum;",
"11": "Ða þa sundorhalgan þt gesáwon þa cwædon hig to hys leorning-cnyhtum. hwi ys eower lareow mid manfullum & synfullum;",
"12": "& se hælend cwæð þis gehyrende; Nys halum læces nan þearf ac seocum.",
"13": "gað soðlice & leornigeaþ hwæt is. ic wylle mildheortnesse næs onsægdnesse; Soþlice ne com ic rihtwise to gecigeanne. ac þa synnfullan;",
"14": "Þa genealæhton iohannes leorning-cnihtas to hym & þuss cwædon; Hwi fæste we & þa sundor-halgan gelomlice; Soþlice þine leorning-cnihtas ne fæstað.",
"15": "& se hælend cwæð to him; Cweþe ge sceolun þæs brydguman cnihtas wepan þa hwile þe se brydguma mid hym byþ; Soðlice þa dagas cumað þt se bryd-guma byð afyrred fram him. & þonne on ðam dagum hig fæstað;",
"16": "Ne deþ witodlice nán man niwes claðes scyp on eald reaf he tobrycð hys stede on þam reafe & se slite byþ þe wyrsa;",
"17": "Ne hig ne doð niwe wín on ealde bytta. gyf hi doð. þa bytta beoþ tobrocene & þt win agoten. & þa bytta forwurþað; Ac hig doð niwe win on níwe bytta; & ægðer byþ ge-healden;",
"18": "Ða þas þing to him spræc. þa genealæhte án ealdor & ge-eaðmedde hyne to him þus cweðende; Drihten min dohtor is dead; Ac cum & sete þine hand uppan hig & heo lyfað",
"19": "& se hælend arás & fyligde hym & hys leorningcnihtas;",
"20": "& þa án wif þe þolode blod-ryne twelf gear genealæhte wið-æftan. & æt-hran hys reafes fnæd.",
"21": "heo cwæð soðlice on hyre mode for án ic beo hál gyf ic hys reafes æthríne;",
"22": "& se hælend bewende hyne & hig geseah & cwæð; Gelyf dohtor þín geleafa þe gehælde & þt wíf wæs gehæled on þære tíde;",
"23": "And þá se hælend cóm into þæs ealdres healle & geseah hwistleras & hlydende menigeo",
"24": "hé cwæð; Gáð heonun. nys þys mæden dead soðlice ac heo slæpð; & hig tældon hyne",
"25": "& þa he þa menigeo út-adráf. he geode in & nam hyre hand & þt mæden arás",
"26": "& þes hlisa sprang ofer eall þt land;",
"27": "Þa se hælend þanun for þa fyligdun hym twegyn blinde hrymynde & cweðende. lá dáuides sunu gemiltsa unc;",
"28": "Soðlice þa he ham com þa blindan genealæhton to him & se hælend cwæð to him. gelýfe gyt. þt ic inc mæg gehælan. hig cwædon to hym witodlice drihten;",
"29": "Ða æt-hran he hyra eagena cweðynde sy inc æftyr incrun geleafan;",
"30": "And hyra eagan wærun ontynede. & se hælynd bebead him cw[e]þende warniað þt ge hyt nanum men ne secgeon;",
"31": "Hig soðlice út-gangynde gewidmærsudun hyne ofer eall þt land;",
"32": "Ða hig wæron soðlice út agáne hig brohton him dumbne man se wæs deoful-seoc.",
"33": "& út-adryfenum þam deofle se dumba spræc. & þa menigeo wundredon cweðende; Næfre æt-ywde swylc on israhela folce;",
"34": "Soþlice þa sundor-halgan cwædon on deofla ealdre he drifð út deoflu;",
"35": "And se hælend ymbfor ealle burga & ceastra lærende on hyra gesomnungum & bodiende rices godspell. & hælende ælce adle & ælce úntrumnesse;",
"36": "He gemiltsude soðlice þære menigeo. þa he hi geseah. forþan hig wærun gedrehte & licgende swa swa sceap þe hyrde nabbað;",
"37": "Þa he sæde hys leorning-cnihtun. witodlice micel rip ys & feawa wyrhtyna.",
"38": "biddaþ ðæs ripes hlaford þt he sende wyrhtan to his ripe;" },

"10": {

"1": "And to-somne gecigydum hys twelf leorning-cnihtun. he sealde him unclænra gasta anweald þt hig adryfun hig út & hældun adle & ælce untrumnysse;",
     "2": "Ðis synt soðlice þæra twelf apostola naman; Se forma ys simon þe ys genemned Petrus & Andreas hys broðor. Iacobus zebedei. & Iohannes hys broður.",
"3": "Philippus. & Bartholomeus. Thomás. & Matheus. Puplicanus & Iacobus alphei & Taddeus.",
"4": "Simon chananeus. & Iudas scarioth þe hyne belæwde;",
"5": "Ðas twelf se hælynd sende him be-beodende & cweþende. ne fare ge on þeoda weg. & ne ga ge innan samaritana ceastre",
"6": "ac gað má to þam sceapun þe forwurdun israhela hiwrædene;",
"7": "Se hælend cwæþ to hys leorning-cnihton gað & bodiaþ cweþende þt heofona rice ge-nealæcþ;",
"8": "Hælað untrume. Awecceað deade. clænsiað hreofle. drifað ut deoflu. ge onfengun to gyfe syllað to gyfe.",
"9": "næbbe ge gold ne seolfer ne feoh on eowrum bigyrdlum",
"10": "ne codd on wege. ne twa tunecan. ne ge-scy. ne gyrde. soþlice se wyryhta ys wyrþe hys metys.",
"11": "On swa hwylce burh oððe ceastre swa ge ingað ahsiað hwa si wyrðe on þære. & wuniaþ ðær oð ge út-gan",
"12": "þonne ge ingan soþlice on þt hus gretað hit cweðende sy syb þisun huse",
"13": "& gyf þt hus witodlice wyrþe byð eower syb cymð ofer hyt. gyf hyt soðlice wyrþe ne byð eowur syb byð to eow gecyrred;",
"14": "And swa hwa swa eow ne under-fehð ne eowre spræca ne gehyrð. þonne ge út-gan of ðam huse oððe of ðære ceastre asceacaþ þt dust of eowrum fotum.",
"15": "Soþlice ic eow secge acumendlicre byð sodoma lande & gomorra on domes dæg þonne ðære ceastre;",
"16": "Nu ic eow sende swa sceap. gemang wulfas beoþ eornustlice gleawe swa næddran & bylwite swa culfran",
"17": "warniað eow soþlice fram mannum. hig syllaþ eow soþlice on gemotum & swingað eow on hyra gesomnungum.",
"18": "& ge beoþ gelædde to démun & to cyningun for me. to hyra dome & þeodun;",
"19": "Þonne belæwaþ syllað eow ne þence ge hu oððe hwæt ge sprecun. eow byð geseald soþlice on þære tíde hwæt ge sprecun.",
"20": "ne synt ge na þe þær sprecað ac eowres fæder gast þe sprycð on eow;",
"21": "Soþlice broþur sylþ hys broður to deaðe. & fæder hys sunu. & bearn arisaþ ongen magas & to deaþe hí fordoþ.",
"22": "& ge beoþ on hatunge eallum mannum for mínum naman. Soðlice se þurh-wunaþ oð ende se byþ hal;",
"23": "Ðonne hi eow ehtaþ on þysse byrig fleoþ on oþre. & ðonne hí on þære eow ehtaþ fleoþ on þa þryddan; Soþlice ic eow secge ne be-faraþ ge israhela burga ærþan þe mannes sunu cume;",
"24": "Nys se leorning-cniht ofer hys lareow ne þeow ofer hys hlaford",
"25": "genoh byþ soþlice þam leorning-cnihte þt he sy swylce hys lareow & þeow swylce hys hlafurd; Gyf hi þæs híredes fæder belzebub clypedon mycle swyþur hig eow clypiaþ",
"26": "eornustlice ne ondræde ge hig; Nys soþlice nan þing dyhle þt ne wurðe geswutelod. ne nan dihle þing þt ne wurðe ge-openod;",
"27": "Ðæt ic eow secge on þystrum. secgað hyt on leohte. & þt ge on eare gehyrað bodiaþ uppan hrofum",
"28": "& ne ondræde ge þa ðe eowyrne lic-haman of-sleaþ. ne magon hig soþlice þa sawle ofslean. ac ondrædað má þone þe mæg sawle & lichaman fordón on helle.",
"29": "hú ne becypað híg twegen spearwan to peninge. & án of ðam ne be-fylð on eorðan bútan eowrun fæder;",
"30": "And soþlice ealle eowres heafdes loccas synt getealde;",
"31": "Ne ondræde ge ge synt selran þonne manega spearuan;",
"32": "Ælcne eornustlice þe me cyþ beforan mannun. ic cyþe hyne beforan mínun fæder þe on heofenum ys;",
"33": "Se þe me wiðsæcð beforan mannun. & ic wiþsace hyne beforan mínum fæder þe on heofenum ys;",
"34": "Ne wene ge þt ic come sybbe on eorþan to sendanne. ne com ic sybbe to sendanne ac swurd;",
"35": "Ic com soþlice mann asyndrian ongen hys fæder. & dohtur ongen hyre modur. & snore ongen hyre swegre.",
"36": "& mannes fynd hys ge-húsan;",
"37": "Se hælend cwæð to hys leorning-cnihtum. Se þe lufaþ fæder oððe modor má þonne me nys hé mé wyrþe. & se ðe lufað sunu oððe dohtor swyþur þonne me nys he me wyrþe.",
"38": "& se þe ne nimþ hys cwylminge & fyligþ me nys he me wyrþe;",
"39": "Se þe ge-met hys sawle se for-spilþ hig. & se þe for-spilþ hys sawle for mé hé ge-mét hi;",
"40": "Se þe eow under-fehþ he under-fehð me & se ðe me under-fehþ he under-fehð þone þe me sende;",
"41": "Se þe under-fehð witegan on witegan naman he on-fehþ witygan mede. And se þe under-fehþ rihtwisne on riht-wises naman he onfehþ riht-wises méde;",
"42": "And swa hwylc swa sylþ anne drinc cealdes wæteres ánum þyssa lytylra manna on leorningcnihtes naman. Soþ ic secge eow ne amyrð he hys mede;"},

"11": {

"1": "& hyt wæs geworden þa se hælynd þys ge-endude hys twelf leorning-cnihtum bebeodende. hé fór þanun þt he lærde & bodude on hyra burgum;",
     "2": "Þa iohannes on bendum gehyrde cristes weoruc. þa sende he to him twegen hys leorning-cnihta",
"3": "& cwæð eart þú þe tó cumenne eart oððe we oþres sceolon abídan;",
"4": "Se hælend ántswarude & cwæð to him gaþ & cýþaþ iohanne þa ðing þe ge gehyrdon & gesawon.",
"5": "blinde geseoþ. healte gað. hreofe synt aclænsude. deafe ge-hyraþ. deade arisað. þearfan bodiað.",
"6": "And eadig ys sé þe ne swicað on me;",
"7": "Ða hi út-eodon soþlice þa ongan se hælynd secgan be iohanne & cwæþ to þære menigeo; Hwi eode gé út on wesðen geseon winde awegyd hreod.",
"8": "oððe hwí eode gé út geseon mann hnescum gyrlum gescrydne. Nu þa þe synt hnescum gyrlum gescryddne. synt on cyninga husum;",
"9": "Ac hwæt eode ge ut witegan geseon. ic eow secge eac maran þonne witegan;",
"10": "Ðes ys soþlice be þam awryten ys. nú ic sénde minne engyl beforan þíne ansyne. sé ge-gearwað þinne weg beforan þe.",
"11": "Soþlice ic eow secge ne arás be-twyx wífa bearnum mára iohanne fulwihtere; Soðlice se þe læssa ys. ys on heofena rice him mára;",
"12": "Soþlice fram iohannes dagum fulwihteres oð þis heofena ríce þolað nead & strece nimað þt;",
"13": "Soþlice ealle witegan & æ witegudun oð iohannes",
"14": "& gyf ge wyllað gelyfan. he ys helías þe to cumenne ys.",
"15": "Se ðe eáran hæbbe to gehyrynne gehyre;",
"16": "Soþlice hwam telle ic þas cneorysse gelice. heo ys gelíc sittendum cnapun on foretige. þa hrymað to hyra efengelicon",
"17": "& cweþað. we sungun eow & ge ne frícudun. we cwiþdun & gé ne weopun;",
"18": "Soþlice iohannes cóm. ne etende. ne drincende. & hi cwædun he hæfð deoful-seocnysse;",
"19": "Mannes sunu cóm etende & dryncynde & hí cweðaþ. hér ys ettul mann & wín-drincende. mánfulra & synfulra freond. & wisdom ys geriht-wisud fram heora bearnum;",
"20": "Ða ongan he hyspan þa burga on þam wærun gedóne manega hys mægena. forþam þe hi ne dydon dæd-bote;",
"21": "Wá þé corozaim. wa þe bethsaida. forþam gyf on tyro & sydóne wærun gedone þa mægnu þe gedóne synt on eow. gefyrn hi dydun dæd-bote on hæran & on axan;",
"22": "Ðeah ic secge inc. tyro & sydóne byþ forgyfendlicur on domes dæg þonne eow.",
"23": "& þú capharnaum. cwystþu bystþu úp-ahafen oþ heofen. ac þu nyþer-færst oþ helle; Forþam gyf on sodomum wæron gedóne þá mægnu þe gedóne synt on þe. witodlice hí wunedun oþ þysne dæg;",
"24": "Ðeah-hwæþere ic secge eow þt sodum-wara lande byð forgyfenlicre on domes dæg þonne þe;",
"25": "Se hælynd cwæð &swariende; Ic andytte þe drihten heofenes & eorþan þú þe be-hyddyst þas þing fram wisun & gleawun. & onwruge þa lytlingun;",
"26": "Swa fæder forþam hyt wæs swa gecweme beforan þe.",
"27": "Ealle þing mé synt gesealde fram minum fædyr. & nan mann ne can þone sunu butun fædyr. ne nán mann ne can þone fædyr butun sunu. & þam þe se sunu wyle onwreon;",
"28": "Cumaþ to me ealle þe swincað & gesymede synt. & ic eow geblissige.",
"29": "Nimaþ mín geoc ofer eow. & leorniaþ æt me. forþam ic eom bilwite & eadmod on heortan. & ge gemetað reste eowrum sawlum;",
"30": "Soþlice min geoc ys wynsum. & mín byrþyn ys leoht;"},

"12": {

"1": "Se hælynd fór on reste-dæge ofyr æcyras. soþlice hys leorning-cnihtas hingryde & hig ongunnun pluccian þa ear & ætan;",
     "2": "Soþlice þa ða sundor-halgan þt gesawon. hi cwædon to him; Nu þine leorning-cnihtas doð þt him alyfyd nys reste-dagun to donne;",
"3": "And he cwæþ to him ne rædde ge hwæt dauid dyde þa hyne hingrede & þa ðe mid hym wærun.",
"4": "hu he ineode on godes hus. & æt þa offring-hlafas þe nærun him alyfede to etynne ne þam þe mid him wærun butun þam sacerdum anum.",
"5": "oððe ne rædde gé on þære æ þt þa sacerdas on reste-dagum on þam temple gewemmað þone reste-dæg & synt butan leahtre;",
"6": "Ic secge soðlice eow. þt þes ys mærra þonne þt templ.",
"7": "Gyf ge soðlice wistun hwæt ys ic wylle mildheortnesse. & na onsægdnysse ne ge-nyþrude ge æfre únscyldige.",
"8": "soðlice mannes sunu ys eac reste-dæges hlafurd;",
"9": "Ða se hælend þpanun for. he com into hyra gesomnunge.",
"10": "þa wæs þær án man sé hæfde for-scruncene hand & hi ahsudon hyne þus cweðende; Ys hyt alyfed to hælenne on reste-dagum þt hi wrehton hyne.",
"11": "He sæde him soþlice hwylc man ys of eow þe hæbbe án sceap. & gyf þt afylð reste-dagum on pytt hu ne nymð he þt & hefþ hyt upp;",
"12": "Witodlice micle má mann ys sceape betera witodlice ys alyfed on reste-dagum wel to donne;",
"13": "Ða cwæð he to þam menn aþene þine hand & he hi aþenede. & heo wæs hál geworden swa seo oþer;",
"14": "Þa sundor-halgan eodun þa út soþlice & worhton geþeaht ongen hyne hu hi hyne forspildon;",
"15": "Se hælend soþlice þt wiste & ferde þanon & him fyligdon mycel mænigeo & he hælde hig ealle.",
"16": "& be-bead him þt hig hyt nánum men ne sædon.",
"17": "þt wære gefylled þt þe gecweden wæs þurh isaíam þone witegan þus cweþende;",
"18": "Her is mín cnapa þone ic ge-ceas min gecorena on þam wel gelícode minre sawle; Ic asette minne gast ofer hyne & dóm hé bodað þeodum;",
"19": "Ne flít he ne he ne hrymð ne nán man ne gehyrþ hys stemne on stræton;",
"20": "Tocwysed hreod hé ne for-brytt. & smeocende flex hé ne adwæscþ. ærþam þe he aworpe dóm to sige.",
"21": "& on hys naman þeoda gehyhtað;",
"22": "Ða wæs him broht án deofol-seoc man se wæs blind & dumb. & he hyne hælde swa þt he spæc & geseah;",
"23": "And þa menigeo ealle wundrudon & cwædon; Cweðe wé is þés dauides sunu;",
"24": "Soþlice þa þa sundor-halgan þis gehyrdon þa cwædon hig; Ne adrífþ ðes deoflu út buton þurh belzebub deofla ealdre;",
"25": "Se hælend soþlice wiste hyra geþancas & cwæð to him ælc ríce þe byð twyræde on him sylfum byþ toworpen. & ælc ceaster oððe hus þe byð wiþer-weard ongen hyt sylf. hyt ne stent;",
"26": "& gyf se deoful adrifð ut þone deoful. hig beoþ todælede; Hú mæg þonne hys ríce standan;",
"27": "& gyf ic þurh belzebub adrife ut deofla. þurh hwæne adrifað eowre bearn. forþam hig sylfe beoð eowre déman;",
"28": "Gyf ic soþlice on godes gaste awurpe deoflu. witodlice on eow becymð godes rice;",
"29": "Oþþe hu mæg man. ingan on stranges hus. & hys fata hyne bereafian buton he gebinde ærest þone strangan. & þonne hys hus bereafige;",
"30": "Se þe nys mid mé he is ongén me. & se þe ne gaderaþ mid me hé towyrpð;",
"31": "For-þam ic secge eow ælc synn & bysmur-spæc byþ for-gyfen mannum; Soþlice þæs halgan gastes bysmur-spæc ne byð for-gyfen;",
"32": "& swa hwylc swa cwyð word ongén mannes sunu him byð forgyfen; Se þe soðlice cwyþ ongen haligne gast ne byð hyt hym forgyfen. ne on þisse worulde ne on þære toweardan;",
"33": "Oþþe wyrceað god treow & hys weastm godne. oððe wyrceað yfel treow & hys wæstm yfelne. Witodlice be þam wæstmme byð þt treow on-cnawen;",
"34": "La ge næddrena cynryn. hú magon ge god sprecan þonne ge synt yfele; Soþlice of þære heortan willan se muþ spicþ.",
"35": "god mann soþlice of godum gold-horde bringþ god forð & yfel mann of yfelum gold-horde bringð yfel forð;",
"36": "Soþlice ic secge eow þt ælc idel word þe menn specað hi agyldaþ gescead be þam on domes dæge;",
"37": "Soþlice of þinum wordum þu byst gerihtwisod. & of þinum wordum þu byst genyðerod;",
"38": "Þa andswarodun hym sume þa boceras & þa sundor-halgan þus cweþende. Lareow we willaþ sum tacn of þe geseon.",
"39": "he &swarode hym & cwæð. yfel cneorys & for-liger secð tacn. & hyre ne byð nán tacn geseald buton ionas tacn þæs witegan;",
"40": "Witodlice swa swa ionas wæs on þæs hwæles innoþe þry dagas & þreo niht. swa byþ mannes sunu on eorþan heortan þry dagas & þreo niht;",
"41": "Niniuetisce weras arísað on dome mid þysse cneorysse & hig genyþeriað hig. forþam þe hig dydon dæd-bote on ionas bodunge & þes ys mára þonne ionas;",
"42": "Suþ-dæles cwén arist on dome mid þysse cneorysse. & heo genyþerað hig forþam ðe heo cóm fram landes gemærum to gehyranne salomones wisdom. & þes is mara þonne salomon;",
"43": "Soþlice þonne se unclæna gast ut-færþ fram menn. he gæð geond drige stowa secende reste & he ne gemet.",
"44": "þonne cwyþ he ic gecyrre on min hus þanon ic ut-eode. & cumende he gemet hyt æmtig & geclænsod mid besmum & gefrætwod;",
"45": "Ðonne gæþ he & him tó-genymþ seofun oþre gastas wyrsan þonne he & ingangende hig eardigeað þær. & þonne wurðaþ þæs mannes ytemestan wyrsan þonne þa ærran. & swa byð þysse wyrrestan cneorysse;",
"46": "Ða he þas þing þa gyt spæc to þam mænegum. þa stód hys modor & his gebroðra þær-úte sécende spæcon to him;",
"47": "Soþlice þa cwæþ sum to him. witodlice þin modur & þine gebroþra standaþ her-úte þe sécende;",
"48": "& hé andswarode hym secgendum & cwæð; Hwylc ys mín modur & hwylce synt mine gebroþra;",
"49": "& he aþenede hys hand on his leorning-cnihtas & cwæð;",
"50": "Witodlice swa hwylc swa wyrcþ mines fæder willan þe on heofenan is. he is min broþur & min swustor & módor;"},

"13": {

"1": "On þam dæge þam hælende út-gangendum of húse he sæt. wiþ ða sæ.",
     "2": "& mycle mænigeo wæron gesamnode to hym. swa þt he eode on scyp & þær sæt. and eall seo mænigeo stod on þam waroþe.",
"3": "& he spræc to hym fela on big-spellum cweþende; Soþlice ut-eode se sædere hys sæd to sawenne",
"4": "& þa þa he seow. sume hig feollon wiþ weg. & fuglas comun & æton þá;",
"5": "Soþlice sume feollon on stænihte þær hyt næfde mycle eorþan. & hrædlice up-sprungon for-þam þe hig næfdon þære eorþan dypan;",
"6": "Soþlice upsprungenre sunnan hig adruwudon & forscruncon. for þam þe hig næfdon wyrtrum;",
"7": "Soþlice sume feollon on þornas. & þa þornas weoxon & for-þrysmudon þa.",
"8": "sume soþlice feollon on gode eorþan & sealdon weastm. sum hund-fealdne. sum sixtig-fealdne. sum þrittig-fealdne;",
"9": "Se þe hæbbe earan to gehyrenne gehyre.",
"10": "& þa genealæhton his leorning-cnihtas & cwædon to hym. for hwig spycst þu to hym mid big-spellum;",
"11": "Ða andswarode he hym forþam þe eow is geseald to witanne heofena rices gerynu. & him nys na geseald;",
"12": "Soþlice þam þe hæfþ. him byþ geseald & he haefð. Soþlice se þe næfð & þt þe he hæfð him bið ætbroden.",
"13": "forðam ic spece to him mid big-spellum. forþam þe lóciende hig ne ge-seoþ. & gehyrende hig ne gehyraþ. ne ne ongytaþ.",
"14": "þt on him si gefylled esaías witegung; Of gehyrnysse ge gehyraþ & ge ne ongytaþ & lóciende ge ge-seoþ & [ge] ne ge-seoð;",
"15": "Soþlice þises folces heorte is ahyrd. & hig hefelice mid earum gehyrdon. & hyra eagan beclysdon. þe læs hig æfre mid eagum geseon & mid earum gehyron. & mid heortan ongyton. & sín gecyrrede & ic hig gehæle;",
"16": "Soþlice eadige synt eowre eagan forþam þe hig geseoþ. & eowre earan forþam þe hig gehyraþ;",
"17": "Soþlice on eornust ic eow secge þt manega witegan & rihtwise gewilnudon þa þing to ge-seonne þe ge geseoþ & hig ne ge-sawon; & gehyran þa þing þe ge gehyrað. & hig ne gehyrdon;",
"18": "Ge-hyre ge soþlice þæs sawendan bigspell;",
"19": "Ælc þæra þe godes wurd gehyrð & ne ongyt. þonne cymþ deoful & bereafað þt on hys heortan asáwen is. þt is se þe wiþ ðone weg asawen is;",
"20": "Soþlice se þe ofer þone stan asawen is. þt is seþe þt godes wurd gehyrð. & hrædlice þt mid blisse onfehþ.",
"21": "Soþlice hyt næfþ þone wyrtrum on him. ac is hwilwendlic; Gewordenre gedrefednesse & ehtnesse for þam wurde hrædlice hig beoð geúntreowsode.",
"22": "Soþlice þt þe asáwen is on þornum. þt is se þe þt wurd gehyrþ & þonne eornfullness þisse worulde & leasung þissa woruld-welena forþrysmiaþ þt wurd & hit is butan weastme geworden;",
"23": "Soþlice þt þe asawen wæs on þt gode land þt is se þe þt wurd gehyrþ & ongyt & þone weastm bringð & þonne deþ sum hund-fealdne sum sixti-fealdne sum þritti-fealdne;",
"24": "He rehte him þa oþer bigspel & þus cwæð. heofona ríce is geworden þam men gelic þe seow god sæd on his æcyre;",
"25": "Soþlice þa þa men slepon þa com his feonda sum & ofer-seow hit mid coccele on middan þam hwæte & ferde þanon;",
"26": "Soþlice þa seo wyrt weox & þone weastm brohte þa æt-eowde se coccel hine.",
"27": "þa eodon þæs hlafordes þeowas & cwædon. hlaford hú ne seow þu god sæd on þinum æcere. hwanon hæfde he coccel",
"28": "þa cwæþ he þt dyde únhold mann þa cwædon þa þeowas wylt þu we gáð & gadriað hig.",
"29": "þa cwæð he nese þe læs ge þone hwæte awurtwalion. þonne ge þone coccel gadriaþ;",
"30": "Lætað ægþer weaxan oð rip-timan. & on þam riptiman ic secge þam riperum gadriaþ ærest þone coccel & bindaþ sceaf-mælum to for-bærnenne. & gadriaþ ðone hwæte into minum berne.",
"31": "He rehte him þa gyt oþer big-spel þus cweþende. heofena rice is ge-worden gelic senepes corne þt seow se man on hys æcre",
"32": "þt is ealra sæda læst; Soþlice þonne hit wyxþ hit is ealra wyrta mæst & hit wyrþ treow swa þt heofnan fuhlas cumaþ & eardiaþ on his bogum;",
"33": "He spræc to him oþer big-spel & þus cwæð. heofena rice is gelic þam beorman þone þt wif onfeng & behydde on þrim gemetum melwes oð he wæs eall ahafen;",
"34": "Ealle þas þing se hælend spræc mid big-spellum to þam weredum. & nan þing ne spræc he butan big-spellum",
"35": "þt wære gefylled. þæs witegan cwyde ic atyne minne muþ mid big-spellum. ic bodige digelnesse fram middaneardes gesetednesse;",
"36": "He for-let þa ða mænegeo & com to his inne & þa genealæhton to him his leorning-cnihtas & cwædon arece us þt big-spell þæs hwætes and þæs cocceles.",
"37": "þa and-swarude he him seþe seow þt gode sæd sé is mannes sunu.",
"38": "Soþlice se æcyr is þes middangeard þt gode sæd þt synt þæs heofonlican rices bearn. Se coccel synt soþlice þa manfullan bearn.",
"39": "Se únholda man seþe þone coccel seow þt is deoful; Soðlice þt rip is worulde endung þa riperas synt englas.",
"40": "eornustlice swa swa se coccel byþ gegaderud & mid fyre forbærned swa byð on worulde endunge.",
"41": "mannes sunu sent his englas & hi gadriað of his rice ealle gedrefednesse & þa þe unrihtwisnesse wyrceað",
"42": "& asendað hig on fyres ófen þær byþ wóp & toþa gristbitung.",
"43": "þonne scinað ða rihtwisan swa swa sunne on hyra fæder rice;",
"44": "Heofona rice is gelic gehyddum gold-horde on þam æcere þone behyt se man þe hyne fint & for his blysse gæð & sylþ eall þt he ah & gebigþ þone æcer;",
"45": "Eft is heofena rice gelíc þam mangere þe sohte þt gode mere-grot",
"46": "þa he funde þt án deorwyrðe mere-grot þa eode he & sealde eall þt he ahte & bohte þt meregrot;",
"47": "Eft is heofena rice gelic. asendum nette on þa sæ & of ælcum fisc-cynne gadrigendum.",
"48": "þa hi þa þt nett úpp-atúgon & sæton be þam strande. þa gecuron hig þa godan on hyra fatu. þa yflan hig awurpon út;",
"49": "Swa byþ on þisse worulde endunge þa englas farað & asyndriað þa yfelan of þæra godra midlene.",
"50": "& aworpað hig on þæs fyres ófen. þær byð wóp & toða grist-bitung.",
"51": "ongyte ge ealle þas þing. þa cwædon hig witodlice we hit ongytað",
"52": "þa sæde he him. forþam is ælc gelæred bocere on heofenan rice gelíc þam hiredes ealdre þe forð-bringð of his gold-horde níwe þing & ealde;",
"53": "And hit wæs geworden þa se hælend geendode þas big-spel þa ferde he þanone",
"54": "& þa he com to his earde he lærde hig on hyra gesamnungum swa þt hig wundredon & cwædon hwanon ys þysum þes wisdom. & þis mægen.",
"55": "witodlice þes ys smiþes sunu hú ne hatte hys modor maria. & hys broþru iacob & ioseph. & simon & iudas.",
"56": "& hu ne synt ealle hys swustra mid us hwanon synt þisum ealle þas þing",
"57": "& hig wæron ge-úntrywsode on him; Ða soþlice sæde se hælend him nys nan witega butan wurþ-scype buton on hys earde & on hys huse.",
"58": "& he ne worhte þær manega mægena for hyra ungeleafulnysse."},

"14": {

"1": "On þære tide gehyrde herodes se feorþan dæles rica þæs hælendes hlisan.",
     "2": "& þa sæde he his cnihtum þes is iohannes se fulluhtere þe ic be-heafdode he aras of deaþe & forþan synd þas wundru gefremode on him;",
"3": "Soðlice herodes nam iohannem & geband hyne & sette on cwertern. for þam wife herodiaden philippes hys broþer;",
"4": "Iohannes him sæde nys þe alyfed hí to wife to hæbbenne",
"5": "& þa he hyne ofslean wolde hé a-dred him þt folc for þam þe hig hæfdon hyne for ænne witegan;",
"6": "Ða on herodes gebyrd-dæge tumbude þære herodiadiscean dohtur beforan him & hit lícode herode",
"7": "þa be-het he mid aþe hyre to syllenne swa hwæt swa heo hyne bæde;",
"8": "Ða cwæð heo fram hyre meder gemyngod. Syle me on ánum disce iohannes heafod þaes fulluhteres;",
"9": "Ða wæes se cyning ge-únret for þam aðe & for þam þe him sæton mid.",
"10": "& he asende þa & beheafdode iohannem on þam cwerterne.",
"11": "& man brohte þa his heafod on ánum disce. & sealde þam mædene & þt mæden hyre meder;",
"12": "& þa genealæhton his leorning-cnihtas & namon hys lichaman & bebyrgdon hyne & comon & cyddon hyt þam hælende;",
"13": "Ða se hælend þt ge-hyrde þa ferde he þanon on-sundron on anum scype & þa þa gangendan mænigeo þt gehyrdon hig fyligdon him of þam burgum",
"14": "& þa he þanon ferde he geseh mycele mænigu & he him gemiltsode & ge-hælde þa untruman;",
"15": "Soðlice þa hyt wæs æfen geworden him to genealæhton hys leorning-cnihtas & him tó cwædon; Ðeos stow ys weste & tíma is forþ-agán forlæt þas mænegeo þt hi faron into þas burga & him mete bicgean;",
"16": "þa cwæð se hælend to him. nabbað hi neode to farenne sylle ge him etan.",
"17": "þa and-swarodun hig. we nabbað her butun fif hlafas & twegen fixas",
"18": "þa cwæð se hælend bringaþ me hider þa;",
"19": "And þa he het þa menegu ofer þt gærs hi sittan & hé nam þa fif hlafas & twegen fixas & beseah on þone heofon & bletsiende bræc þa hlafas & sealde his leorning-cnihtum & hi þam folce",
"20": "& hi æton ealle & wæron gefyllede & hi namon þa lafa twelf wylian fulle þæra ge-brytsena;",
"21": "Soþlice þæra etendra getæl wæs fif þusenda wera butan wífum & cildum;",
"22": "And þa sona het se hælend his leorning-cnihtas on scyp astigan & toforan him faran ofer þone muþan oð þt he þa menegu for-lete",
"23": "& þa he hig forlæten hæfde he eode on þone munt & hyne þær ána gebæd; Soþlice þa hyt æfen wæs he wæs ána þær.",
"24": "witodlice wæs þt scyp of þam yþum totorfod. for-þam þe hyt wæs strang wind",
"25": "þa com se hælend embe þone feorþan hancred to him ofer þa sæ gangende;",
"26": "Ða hi gesawon þt hi wurdon þa gedrefede & for þam ege clypodon & cwædon þus; Soþlice hyt ys scinlac;",
"27": "Ða spræc se hælend & cwæþ. habbað geleafan ic hyt eom nellen ge eow ondrædan;",
"28": "Ða andswarode him petrus & cwæð drihten gyf þu hyt eart hat me cuman to þe ofer þas wæteru;",
"29": "Ða cwæð he cum to me; Ða eode petrus of þam scype ofer þt wæter þt he to þam hælende come;",
"30": "Þa he geseh þone strangan wind. he him ondred; Ða he wearð gedofen he cwæð. drihten ge-dó me halne;",
"31": "And þa hrædlice hé gefengc hyne & þus cwæð la lytles geleafan hwi twynedest þu",
"32": "& þa hi wæron on þam scype geswac se wind;",
"33": "Soþlice þa þe on þam scype wæron comon & to him gebædon & þus cwædon. Soþlice þu eart godes sunu",
"34": "& þa hig ofer-segelodon hi comon on þt land genesareth",
"35": "& þa þt folc hyne gecneow hi sendon geond eall þt land & brohton to him ealle úntrume",
"36": "& hyne bædon þt hig huru-þinga his reafes fnæd æthrinon & swa hwylce his æthrinon wurdon hale."},

"15": {

"1": "Ða comon to him fram hierusalem þa boceras & fariseisce & cwædon.",
     "2": "hwi forgymað þine leorning-cnihtas. ure yldrena lage ne þweað hi hyra handa þonne híg mete þicgeað;",
"3": "Ða andsworode he him & hwi forgyme gé godes bebod for eowre lage.",
"4": "witodlice god cwæþ wurþa þinne fæder & modor & se þe wyrgð hys fæder & modor swelte se deaþe;",
"5": "Soþlice ge cweðaþ swa hwylc swa segð hys fæder & meder swa hwylc lac swa of me is fremaþ þe",
"6": "& ne wurðiaþ fæder & modor & ge for naht dydon godes bebod for eowre lage.",
"7": "la licceteras wel be eow witegode isaias se witega þa he cwæð",
"8": "þis folc mé mid welerum wurþað & hyra heorte ys feorr fram me",
"9": "butan intingan hig me wurþiaþ & lærað manna lara;",
"10": "& he þa ðam menegum to-gædere geclypedum. þus cwæð gehyrað & ongytaþ",
"11": "ne besmít þone mann þt on hys muþ gæð. ac hyne besmít þt of hys muþe gæþ;",
"12": "Þa genealæhton hys leorning-cnihtas & cwædon. wast þu þt þa fariseiscean synt gedrefede þisum wurde gehyredum.",
"13": "þa andswarode he him. ælc plantung þe mín heofenlica fæder ne plantode byþ áwurt-walod;",
"14": "Lætað hi hig synt blinde. & blindra latteowas; Se blinda gyf he blindne læt hig feallað begen on ænne pytt;",
"15": "Ða andswarode him petrus. arece us þis big-spell;",
"16": "Ða andswarode he him. & synt ge gyt butan &gyte.",
"17": "ne ongyte ge þt eall þ on þone muþ gæþ. gæþ on þa wambe & byþ on forþgang asend;",
"18": "Soþlice þa þing þe of þam muðe gaþ cumað of þære heortan & þa smitaþ þone mann;",
"19": "Of þære heortan cumaþ yfle geþancas. mann-slyhtas. únriht-hæmedu.forligru.stale. lease gewitnyssa. tállice word",
"20": "þis synt þa ðing þe þone mann be-smitað; Ne be-smit þone mann þeah he únþwogenum handum ete.",
"21": "& þa ferde se hælend þanon on tyrisce & sydónisce endas",
"22": "& efne þa of þam chananéiscum gemærum clypode sum wíf & cwæð; Drihten dauides sunu gemiltsa me. min dohtor ys yfle mid deofle gedreht.",
"23": "þa ne ge-andswarode he hyre þa genealæhton hys leorning-cnihtas & him to cwæedon; Forlæt hig forþam heo clypað æfter us;",
"24": "Ða &swarode hé ne eom ic asend. buton to þam sceapum. þe forwurdon of israhela huse;",
"25": "Ða com heo & hig to him gebæd & þus cwæð drihten gefylst me;",
"26": "Ða cw he nys hit na gód þt man nime bearna hlaf & hundum worpe.",
"27": "þa cwæþ heo. drihten þt ys soð; Witodlice þa hwelpas etað of þam crumum þe of hyra hlaforda beodum feallaþ.",
"28": "þa &swarode drihten hyre eala þú wíf mycel ys þin geleafa ge-wurþe þé eal swa þu wylle. & þa of þære tíde wæs hyre dohtor hal ge-worden;",
"29": "Ða se hælend þanon ferde eft he com wiþ ða galileiscean sæ & astah on þone munt & þær sæt",
"30": "þa genealæhton him tó mycele menegu mid him hæbbende manega healte & blinde & wanhale & manega oþre & aledon to hys fotum & he ge-hælde þa",
"31": "swa þt þa mænegu wundredon geseonde. dumbe specende healte gangende blinde geseonde & hig mærsodon israhela god;",
"32": "Þa cwæþ se hælend togædere geclypedum his leorning-cnihtum; Ðisse menegu ic ge-miltsige forþam hig þry dagas mid me wunodon. & hig nabbað hwæt hig eton. & ic hig nelle fæstende forlætan þe-læs hig on wege geteorian;",
"33": "Ða cwædon hys leorning-cnihtas hwar nime wé swa fela hlafa on þis wéstene þt wé ge-fyllan swa mycele mænegu",
"34": "þa cwæð he. hu fela hlafa hæbbe gé. þa cwædon hig seofon & feawa fixa.",
"35": "& he bebead þa þt seo menegu sæte ofer þære eorþan",
"36": "& he nam þa þa seofon hlafas & þa fixas & bræc & sealde hys leorning-cnihtum & hig sealdon þam folce",
"37": "& hig æton ealle & wæron gefyllede & þt to láfe wæs of þam gebrote hig namon seofon wilian fulle;",
"38": "Witodlice þa þær æton wæron feower þusend manna butan cildum & wifum.",
"39": "& he forlet þa þa menegu & eode on scyp & com on þa endas magedon"},

"16": {

"1": "& þa genealæhton him to farisei & saducei & hyne costodon & bædon þt he him sum tacen of heofone æt-ywde.",
     "2": "þa &swarode he him & cwæð on æfen ge cweðaþ. to-morgen hyt byþ smylte weder þes heofon ys read.",
"3": "& on morgen ge cweþað. to-dæg hyt byþ hreoh weder þeos lyft scinð únwederlice. nu cunne ge tocnawan heofones hiw. witodlice ge ne magon witan þæra tída tacnu;",
"4": "Seo yfele cneoryss & unriht-hæmende. tacen secþ & hyre ne byð geseald buton ionas tacen þæs witegan & him forlætenum he ferde.",
"5": "& þa his leorning-cnihtas cómon ofer þone muþan hig forgeton þt hig hlafas namon",
"6": "& þa sæde he gymað & warniað fram beorman fariseorum & saduceorum.",
"7": "Þa ðohton hig betwux him & cwædon. namon we hlafas mid us.",
"8": "þa se hælend wiste hyra ge-þancas. he cwæþ to him hwæt þence ge betwux eow. lytles geleafan þt ge hlafas nabbað.",
"9": "ne understande ge gyt ne gé ne geþenceað þæra fif hlafa & fif þusend manna & hu fela wyligena ge namon;",
"10": "Ne þæra seofon hlafa & feower þusend manna & hu fela wyligena ge naman;",
"11": "Hwi ne ongyte ge gyt þt ic ne sæde be hlafe. warniað fram ðam beorman fariseorum & saduceorum.",
"12": "þa ongeton hig þt hé ne sæde warniað fram hlafa beorman ac fram lare fariseorum & saduceorum;",
"13": "Witodlice þa com se hælend on þa dælas cesareæ philippi. & ahsode hys leorning-cnihtas hwæne secgeað menn þt sy mannes sunu;",
"14": "Ða cwædon hig sume iohannem þone fulluhtere sume heliam. sume hieremiam oðþe án þæra witegyna;",
"15": "Ða sæde he hwæt secge ge þt ic si;",
"16": "Ða &swarode him petrus; Ðu eart þæs lyfigendes godes sunu",
"17": "þa &swarode him se hælend. eadig eart þu simon culfran bearn. forþam hit þé ne onwreah flæsc ne blod. ac min fæder þe on heofenum ys.",
"18": "& ic secge þe þt þu eart petrus & ofer þisne stan ic timbrige mine cyricean & helle gatu ne magon. ongen þa.",
"19": "& þe ic sylle heofona rices cægia & swa hwæt swa þu ofer eorþan gebindst þt byþ on heofonum gebunden. & swa hwæt swa þu unbindst ofer eorþan þt byð unbunden on heofonum;",
"20": "Þa bebead se hælend hys leorning-cnihtum þt hig nanum menn ne sædon þt he wære hælend crist;",
"21": "Syððan he ongan swutelian hys leorning-cnihtum þt he wolde faran to hierusalem & fela þinga þolian fram yldrum & bocerum & ealdor-mannum þæra sacerda & beon ofslegen. & þy þryddan dæge arisan;",
"22": "& þa genam petrus hyne on-sundron & cwæð to him drihten ne ge-wurþe þt.",
"23": "þa beseah he hyne & cwæð to petre gang bæftan me satanas. wiþerræde þu eart me forþam þú nast þa þing þe synd godes. ac þa þe synt manna;",
"24": "Þa sæde se hælend hys leorning-cnihtum gyf hwa wylle fyligean me wiþsace hyne sylfne & nyme hys rode & me fylige;",
"25": "Soþlice se þe wyle hys sawle hale gedón he hig forspilþ. & se þe wyle hig for me forspyllan se hig fint;",
"26": "Hwæt fremað ænegum menn þeah he ealne middan-eard gestryne gyf he hys sawle forwyrd þolað; Oððe hwylc gewrixl sylþ se mann for hys sawle",
"27": "witodlice mannes sunu ys to cumenne on hys fæder wuldre mid hys englum. & þonne agylt æghwylcum be hys agenum worce;",
"28": "Soðlice ic secge eow. sume synt her standende. þe deaþ ne onbyrigeað ær hig geseon mannes sunu. cumende on hys fæder rice;"},

"17": {

"1": "& æfter six dagum nám se hælend petrum & iacobum & iohannem. hys broþor & lædde hig onsundron on ænne heahne munt",
     "2": "& he wæs ge-hiwod beforan him; & his ansyn scean swa swa sunne & hys reaf wæron swa hwíte swa snaw;",
"3": "& efne þa ætywde moyses & helias mid him sprecende.",
"4": "þa cwæð petrus to him; Drihten god ys ús her to beonne gyf þu wylt uton wyrcean her þreo eardung-stówa þé ane. moyse ane & helíe ane;",
"5": "Him þa gyt sprecendum & soþlice þa beorht-wolcn hig ofer-scean. & þa efne com stefn of þam wolcne & cwæþ; Her ys min leofa sunu. on þam me wel gelicaþ. gehyrað hyne;",
"6": "& þa hig þis gehyrdon hys leorning-cnihtas hig feollon on hyra ansyne. & hym swyþe adredon;",
"7": "Hé genealæhte þa & hig æt-hrán. & him to cwæþ; Arísað & ne ondrædaþ eow;",
"8": "Ða hig hyra eagan upp-hofon. ne gesawon hig nænne buton þone hælend sylfne;",
"9": "& þa hig of ðam munte eodon se hælend hym bebead & þus cwæþ nanum menn ne secgean ge þis. ær mannes sunu of deaþe arise;",
"10": "& þa axodon hys leorning-cnihtas hyne. hwæt secgeað þa boceras. þt gebyrige ærest cuman heliam;",
"11": "Ða &swarode he hym. witodlice helias ys to-weard & he ge-edniwað ealle þing;",
"12": "Soþlice ic eow secge þt helias cóm & hig hyne ne ge-cneowon; Ac hig dydon ymbe hyne swa hwæt swa hig woldon. & swa ys mannes sunu. eac fram him to þrowigenne;",
"13": "Ða ongéton hys leorning-cnihtas þt he hyt sæde be iohanne. þam fulluhtere;",
"14": "And þa he cóm to þære menegu. him to genealæhte sum mann gebigedum cneowum toforan him & cwæþ;",
"15": "Drihten gemiltsa minum suna for þam þe he ys fylle-seoc. & yfel þolað. oft he fylþ on fyr. & gelomlice on wæter.",
"16": "& ic brohte hyne to þinum leorning-cnihtum. & hig ne mihton hyne gehælan;",
"17": "Ða &swarode he him; Eala ge úngeleaffulle & þwyre cneores hu lange beo ic mid eow. hu lange for-bere ic eow. bringaþ hyne to me hider",
"18": "& þa þreade se hælend hyne. & se deofol hyne forlét. & se cnapa wæs of þære tide gehæled;",
"19": "Ða genealæhton hys leorning-cnihtas him to. & him tó cwædon diglice; Hwí ne mihte we hyne út-adrifan;",
"20": "Þa cwæð he for hyra ungeleafulnesse; Soþlice on eornost ic eow secge gyf ge hæfdon geleafan swa senepes corn. & ge cwædon to þissum munte far heonone. þonne ferde he & eow ne byð ænig þing únmihtelic;",
"21": "Soþlice þis cynn ne byþ út-adryfen. buton þurh gebed and fæsten;",
"22": "Ða hig wunedon on galilea þa cwæð se hælend. mannes sunu ys to syllenne on manna handa.",
"23": "& hig ofsleað hyne. & he arist on þam þriddan dæge; Ða wurdon hig þearle ge-unrotsode;",
"24": "And þa he cóm tó cafarnaum. þa ge-nealæton to petre. þa þt gafol namon & þus cwædon; Eower lareow ne gylt he gafol.",
"25": "þa cwæð he gyse he deð. & þa he com into þam huse. þa cwæð se hælend; Hwæt þincð þe symon. æt hwam nimað cyningas gafol oððe toll. of hyra bearnum. hwæðer ðe of fremedum;",
"26": "Ða cwæþ he of fremedum; Þa cwæð he eornostlice þa bearn synt frige.",
"27": "þeah-hwæþere þt we hi ne ge-unrotsigeon gang to þære sæ. & wurp þinne angel ut & nim þone ærestan fisc & hys muþ ge-opena þu fintst ænne wecg on him. nim þone & syle for me & for þe;"},

"18": {

"1": "On þære tide genealæhton hys leorning-cnihtas to þam hælende & cwædon; Hwa wenst þu ys yldra on heofena rice.",
     "2": "& ða clypode se hælend ænne lytling. & gesette on hyra midlen",
"3": "& cwæþ; Soðlice ic secge eow. buton ge beon gecyrrede & gewordene swa swa lytlingas. ne ga ge on heofena rice;",
"4": "Swa hwylc swa hyne ge-eaþmet swa þes lytling. se ys mara on heofena rice",
"5": "& swa hwylc swa anne þilicne lytling on minum naman onfehþ. sé onfehþ me;",
"6": "Soþlice seþe beswicð ænne of ðyssum lytlingum. þe on me gelyfað. betere him ys þt án cwyrn-stan sí tó hys swyran gecnytt. & si besenced on sæs grund;",
"7": "Wa þysum middan-gearde þurh swicdomas; Neod ys þt swyc-domas cumon. þeah-hwæðere wa þam menn. þe swycdóm þurh hyne cymð;",
"8": "Gyf þín hand oððe þin fot þe swicað. aceorf hyne of & awurp fram þe; Betere þe ys þt þu gá wan-hal oþþe healt to life. þonne þu hæbbe twá handa & twegen fét. & sy on ece fyr asend;",
"9": "& gyf þin eage þe swicað ahola hyt út & awurp hyt fram þe; Betere þe ys mid anum eage on life to ganne þonne þu si mid twam asend on helle fyr;",
"10": "Warniað þt ge ne oferhogian ænne of þysum lytlingum þe gelyfað on me;",
"11": "Soðlice mannes sunu cóm to gehælenne þt forwearð;",
"12": "Hwæt ys eow geþuht gyf hwylc mann hæfð hund sceapa. & him losað án of þam. hú ne forlæt he þa nigon & hundnigontig on þam muntum. & gæð & secþ þt án þe for-wearð.",
"13": "& gyf hyt gelimpþ þt he hyt fint. Soðlice ic eow secge þt he swyðor geblissaþ for þam ánum. þonne ofer þa nigon & hundnigontig. þe ná ne lósedon;",
"14": "Swa nys willa beforan eowrum fæder. þe on heofenum ys. þt án forwurþe of þisum lytlingum;",
"15": "So[þ]lice gyf þín broþor syngað wið þe. gá & styr him betwux þe & him sylfum; gyf he þe gehyrð. þu gestaþelast þinne broðor;",
"16": "Gyf he þé ne gehyrð. nim þonne gyt ænne oððe twegen to þé þt ælc word stande on twegra oððe þreora gewittnesse;",
"17": "Gyf he hig ne gehyrð. sege hyt geferræddene; Gyf he híg ne gehyrð. si he þe swa swa hæþen & mánfull;",
"18": "Soþlice ic secge eow swa hwylce swa gé ge-bindað ofer eorþan. þa beoþ gebundene on heofonum. & swa hwylce swa ge ofer eorþan únbindaþ. þa beoþ on heofonum unbundene;",
"19": "Eft ic eow secge gyf twegen of eow geþwæriað ofer eorþan be ælcum þinge þe hig biddað. hit gewurð him of minum fæder þe on heofonum ys;",
"20": "Ðær twegen oððe þry synt on mínum naman gegaderode. þær ic eom on hyra midlene;",
"21": "Ðá genealæhte petrus to him & cwæð drihten gyf min broþor syngaþ wið me mót ic him forgyfan oð seofon siþas;",
"22": "Ða cwæþ se hælend. ne secge ic þe oð seofon siðas; Ac oð seofon hund-seofontigon siþon;",
"23": "For-þam ys heofena rice ánlic þam cyninge þe hys þeowas geradegode.",
"24": "& þa þe þt gerád sette. him wæs án broht se him sceolde tyn þusend punda.",
"25": "& þa he næfde hwanon he hyt agulde. hyne het hys hlaford gesyllan. & hys wíf & hys cild. & eall þt he ahte.",
"26": "þa astrehte se þeow hyne & cwæð; Hlaford gehafa geþyld on me & ic hyt þe eall agylde.",
"27": "þá gemiltsode se hlaford him & forgeaf him þone gylt.",
"28": "Þa se þeowa út-eode hé ge-métte hys efen-þeowan. se him sceolde án hund penega. & he nam hyne þa & forþrysmede hyne & cwæð; Agyf þt þu me scealt;",
"29": "& þa astrehte hys efen-þeowa hyne & bæd hyne & þus cwæð; Ge-þyldega & ic hyt þe eall agyfe;",
"30": "He þa nolde. ac ferde & wearp hyne on cweartern. oððæt he him eall agéfe;",
"31": "Ða gesawon hys efen-þeowas þt ða wurdon hig swyðe ge-únrotsode & comon & sædon hyra hlaforde ealle þa dæde;",
"32": "Ða clypode hys hlaford hyne & cwæð to him; Eala þu lyþra þeowa eallne þinne gylt ic ðe forgeaf. for-þam þe ðu me bæde.",
"33": "hu ne gebyrede þé gemiltsian þinum efen-ðeowan. swa swa ic þe gemiltsode;",
"34": "Ða wæs se hlaford yrre. & sealde hyne þam wítnerum. oðþt he eall agulde;",
"35": "Swa deþ min se heofonlica fæder. gyf gé of eowrum heortum eowrum broðrum ne forgyfaþ;"},

"19": {

"1": "And þa se hælend ge-endode þas spræca hé ferde fram galilea. & cóm on iudeisce endas be-geondan iordanen.",
     "2": "& hym fyligdon mycele mænegu. & he hig ge-hælde þær;",
"3": "Ða ge-nealæhton him to farisæi hyne costnigende & cwædon. is alyfed ænegum menn hys wíf to forlætenne for ænegum þinge;",
"4": "Ða andswarode he him ne rædde gé se þe on fruman worhte. hé worhte wæp-mann & wíf-mann.",
"5": "& cwæþ; Forþam se mann forlætt fæder & modor. & hyne to his wífe geþeot & beoð twegen ón anum flæsce;",
"6": "Witodlice ne synt hig twegen ac án flæsc. ne ge-twæme nán mann. þá ðe god gesomnode;",
"7": "Ða cwædon hig. hwi hét moyses syllan híw-gedales bóc; & hig for-læton;",
"8": "Ða cwæð he moyses for eower heortan heardnesse. lyfde eow eower wíf to for-lætenne; [Soðlice næs hyt on frymðe swá.]",
"9": "Soþlice ic secge eow swa hwa swa for-lætt hys wíf buton for forligere & oþer fetað. sé un-riht-hæmð. & seðe forlætene æfter him nymð. sé unriht-hæmð;",
"10": "Ða cwædon hys leorning-cnihtas; Gyf hyt swa ys þam menn mid hys wífe ne fremað nánum menn to wífienne;",
"11": "Ða cwæþ he. ne under-foð ealle menn þis word. ac þam þe hyt geseald ys;",
"12": "Soþlice synd belistnode þe of hyra modor innoþum cumað. & eft synd belistnode þe hig sylfe belístnodon for heofena ríce under-nyme seþe under-nyman mæge;",
"13": "Þa wæron him gebrohte lytlingas tó. þt he hys hand on hig asette. & hig gebletsode. þa þreadon hys leorning-cnihtas hig;",
"14": "Þa cwæð se hælend lætað þa lytlingas & nelle ge hig for-beódan cuman to me; Swylcra ys heofena rice.",
"15": "& þa he him hys handa on asette þa ferde he þanon.",
"16": "& þa genealæhte him án mann to & cwæþ; La góda lareow. hwæt godes dó ic þt ic éce lif hæbbe;",
"17": "Ða cwæþ he; Hwæt axast þu me be góde án god ys gód; Soþlice gyf þu wylt on líf becuman. heald þa beboda;",
"18": "Ða cwæþ he hwylce; Ða cwæð se hælend. ne do þu mann-slyht. ne do þu unriht-hæmed. ne stel þu. ne sege þu lease gewittnysse.",
"19": "wurða þinne fæder & modor. & lufa þinne nehstan swa þe sylfne;",
"20": "Þa cwæð se geonga. eall þiss ic geheold hwæt ys me gyt wana;",
"21": "Ða cwæð se hælend; Gyf þu wylt beon fullfremed. ga & be-cyp eall þt þu ahst & syle hyt þearfum & þonne hæfst þu gold-hord on heofone. & cum & folga me;",
"22": "Ða se geonga mann gehyrde þis word. þa eode he aweg unrót; Soþlice he hæfde mycele æhta;",
"23": "Witodlice se hælend cwæð to hys leorning-cnihtum; Soþlice ic eow secge. þt earfoðlice se welega gæð on godes rice;",
"24": "& eft ic eow secge þt eaðelicre byð þam olfende to gánne þurh nædle eage þonne se welega. on heofona rice gá;",
"25": "Ða hys leorning-cnihtas þis ge-hyrdon. hig wundrodun & cwædon. hwa mæg þis gehealdan.",
"26": "þa cwæð se hælend. un-eaþelic þt ys mid mannum. Ac ealle þing synt mid gode eaþelice;",
"27": "Ða &swarode. petrus & cwæð; Nu we forléton ealle þingc. & folgodon þe. hwæt byð us to méde.",
"28": "Ða cwæþ se hælend; Soþ ic eow secge þt gé þe mé folgodon. on edcenninge þonne mannes sunu sitt on hys mægen-þrymme. þt gé sittað ofer twelf setl. démende twelf mægða israhel.",
"29": "& ælc þe for-læt for minum naman. hys hus oððe hys ge-broþru. oððe swustra. oþþe fæder. oþþe modor. oððe wíf. oþþe bearn. oððe land. be hundfealdon hé onfehþ lean & hæfð éce líf;",
"30": "Soþlice manega fyrmeste beoð ytemeste. & ytemeste fyrmeste;"},

"20": {

"1": "Soþlice heofona rice ys gelic þam híredes ealdre. þe on ærne mergen ut-eode á-hyrian wyrhtan on hys wín-geard;",
     "2": "Gewordenre gecwydrædene þam wyrhtum he sealde ælcon ænne penig wiþ hys dæges worce. he asende hig on hys wín-geard;",
"3": "& þa he út-eode embe undern-tide. he ge-seah oþre on stræte idele standan;",
"4": "Ða cwæð he. gá gé on minne wín-geard. & ic sylle eow þt riht byþ. & hig þa ferdon;",
"5": "Eft he út-eode embe þa sixtan & nigoþan tide. & dyde þam swá gelíce;",
"6": "Þa embe þa endlyftan tide he út-eode. & funde oþre standende. & þa sæde he; Hwi stande ge her eallne dæg idele.",
"7": "þa cwædon hig forþam þe ús nan mann ne hyrode; Ða cwæð he. & gá gé on minne wín-geard;",
"8": "Soþlice þa hyt wæs æfen geworden. þa sæde se wín-geardes hlaford hys geréfan; Clypa þa wyrhtan. & agyf him heora mede. agynn fram þam ytemestan oþ þone fyrmestan;",
"9": "Eornostlice þa ðæ ge-comon þe embe þa endlyftan tíde comon. þa onfengon hig ælc his pening;",
"10": "& þa þe þær ærest comon wendon þt hig sceoldon mare onfón. þa onfengon hig syndrige penegas;",
"11": "Ða ongunnon hig murcnian. ongen þone híredes ealdor",
"12": "& þus cwædon; Þas ytemestan worhton áne tide. & þu dydest hig gelice us þe bæron byrþena on þises dæges hætan;",
"13": "Ða cwæð he andswarigende hyra anum; Eala þu freond. ne dó ic þe nænne teonan; Hú ne come þu to me to wyrceanne wið anum peninge.",
"14": "nim þt þín ys & ga; Ic wylle þysum ytemestan syllan eal swa mycel swa þe.",
"15": "oþþe ne mot ic dón þt ic wylle. hwæþer þe þin eage mánful ys. forþam þe ic gód eom;",
"16": "Swa beoð þa fyrmestan ytemeste. & þa ytemestan fyrmeste; Soþlice manega synt geclypede & feawa gecorene;",
"17": "Ða ferde se hælend to hierusalem. & nam hys leorning-cnihtas on-sundron & þus cwæþ;",
"18": "Nú wé farað to hierusalem. & mannes sunu byþ ge-seald þæra sacerda ealdrum & bocerum. & híg ge-nyþeriað hyne to deaþe.",
"19": "þeodum to bysmrigenne & to swingenne & to ahónne & þam þryddan dæge hé arist;",
"20": "Ða cóm to him zebedeis bearna modor mid hyre bearnum hig ge-eadmedende. & sum þingc fram him biddende;",
"21": "Þa cwæð he hwæt wylt-tu; Ða cwæð heo. sege þt þas míne twegen suna sittan án on þine swiþran healfe. & án on þine wynstran on þínum rice;",
"22": "Ða &swarode him se hælend; Gyt nyton hwæt gyt biddaþ. mage gyt drincan þone calic ðe ic to drincenne hæbbe þa cwædon hig. wyt magon;",
"23": "Ða cwæð he. witodlice gyt minne calic drincaþ to sittanne on mine swiþran healfe oððe on wynstran nys me inc to syllanne. ac þam þe hyt fram minum fæder gegearwod ys;",
"24": "& þa ða tyn leorning-cnihtas gebulgon wiþ ða twegen gebroðru;",
"25": "Þa clypode se hælend hig to him & cwæð; Wite ge þt ealdor-menn wealdað hyra þeoda. & þa ðe synt yldran habbað anweald on him.",
"26": "ne byþ swa betweox eow. ac swa hwylc swa wyle be-tweox eow beon yldra sy he eower þen.",
"27": "& seþe wyle betweox eow beon fyrmest sy he eower þeow;",
"28": "Swa mannes sunu ne com þt him man þenode. ac þt he þenode. & sealde his sawle líf to alysednesse for manegum; Ge wilniað to geþeonne on ge-hwædum þinge. & beon gewanod on þam mæstan þinge; Witodlice þonne gé to geréorde ge-laþode beoð ne sitte ge on þam fyrmestan setlum þe læs þe arwurðre wér æfter þe cume & se husbonda háte þe arisan & ryman þam oðron & þu beo gescynd. gyf þu sitst on gereorde on þam ytemestan setle & æfter þe cymþ. oþer gebeor & se laþigenda cweþe to þe site innor leof þonne byþ ðe arwurðlicor þonne þe man uttor scufe;",
"29": "And þa hig ferdon fram hiericho. him fyligde mycel menegu;",
"30": "& þa sæton twegen blinde wiþ ðone weg & ge-hyrdon þt se hælend ferde. & þa clypodon hig to him & cwædon; Drihten gemiltsa unc dauides sunu;",
"31": "Ða bead seo menegu him þt hig suwodon. þa clypodon hig þæs ðe má; drihten gemiltsa unc dauides sunu;",
"32": "Þa stod se hælend & clypode hig to him & cwæð; Hwæt wylle gyt þt ic inc do;",
"33": "Ða cwædon hig. drihten þt uncre eagan sín ge-oponede;",
"34": "Ða ge-miltsode he him. & hyra eagan æt-hran. & hig sona gesawon. & fyligdon him;"},

"21": {

"1": "And þa hé genealæhte hierusalem. & cóm to bethfage to oliuetes dune þa sende he hys twegen leorning-cnihtas",
     "2": "& sæde him; Farað on þt castel þt foran ongen eow ys. & þonne sona finde gyt ane. assene ge-tiggede & hyre folan mid hyre. úntigeað hig & lædað to mé",
"3": "& gyf hwa eow ænig þingc tócwyð secgeað þt drihten hæfð þyses neode. & þonne forlæt hé eow hrædlice;",
"4": "Eall þis wæs geworden þt wære gefylled þt þurh esaiam þone witegan gecweden wæs.",
"5": "Secgeað heahnesse dehter. nu þin cyning þe cymð tó. gedæfte. & rít uppan tamre assene & hyre folan.",
"6": "þa ferdon hys leorning-cnihtas & dydon swa he him bebead",
"7": "& læddon þa assene to him & hyre folan. & lédon hyra reaf uppan hig. & setton hyne an-uppan.",
"8": "witodlice þt folc strehton hyra reaf on þone weg. Sume heowun þæra treowa bogas & strewodun on þone weg.",
"9": "þt folc þt þar beforan ferde & þt þar-æfter ferde clypodon & cwædon hál sý þú dauides sunu. Sý gebletsod seþe com on drihtenes naman. Sý him hæl on hehnessum;",
"10": "Ða he ferde to ierusalem þa wearð eall seo burh-waru onstyred. & cwædon hwæt is þés.",
"11": "þa cwæð þt folc þis ys se hælend witega of nazareth on galiglea.",
"12": "þa se hælend into þam temple eode he adraf út ealle þa þe ceapodun innan þam temple. & þara mynetera sceamelas & hyra setlu þara þe culfran sealdon. he tobræc.",
"13": "& cwæþ to him hyt ys awriten. min hus ys gebed-hus. witodlice ge worhtun þt to þeofa cote;",
"14": "Ða eodan to him þa blindan and þa healtan & he hi ge-hælde;",
"15": "Witodlice þa ðara sacerda ealdras & þa boceras gesawun þa wundru þe se hælend worhte & gehyrdon hu þa cild clypodun on þam temple & cwædon. sy dauides sunu hal; Ða wæron hig yrre",
"16": "& cwædun gehyrst þu hwæt þas cwæðaþ; Þa cwæð he witodlice. ne ræddon ge næfre. þu fulfremedest lof of cilda & of sacerda muþe.",
"17": "& he forlet hi þa & ferde of þære byrig to bethania. & lærde hi þar be godes rice;",
"18": "On morgen þa he eft to þære byrig fór þa hingrede hyne.",
"19": "& he geseh an fic-treow wið þone weg þa eode he to him & ne funde on him buton þa leaf áne; Ða cwæð he ne wurþe næfre weastm of þe acenned; Ða sona forscranc þt fic-treow",
"20": "& his leorning-cnihtas wundrodon & cwædon loca nu hu hrædlice þt fic-treow for-scranc",
"21": "þa &swarode he him & cwæð; Soþ ic eow secge gyf ge habbað geleafan & ne twyniað ne dó gé ná þt án be þam fíctreowe. ac eac þeh ge cweþan to þisum munte ahefe þe úpp & feall innan þa sæ",
"22": "& ealles þæs þe ge biddað ge beoð tiþa gyf ge gelyfað;",
"23": "Ða he com into þam temple þa comon þara sacerda ealdras him to & cwædon; On hwylcre mihte wyrcsð þu þas þing & hwa sealde þe þisne an-weald.",
"24": "þa answarode se hælend him & cwæð. & ic ahsige eow anre spræce; Gyf ge me þa spræce secgeað. þonne secge ic eow on hwylcum anwealde ic þas þing wyrce;",
"25": "Hwæðer wæs iohannes fulluht þe of heofonum þe of mannum; Ða cwædon hig be-twux him. gyf we secgaþ of heofone. þonne cwyð he for-hwam ne gelyfde ge him;",
"26": "Gyf we secgað of mannum wé on-drædað þis folc; Ealle hig hæfdon iohannem for anne witegan;",
"27": "Ða &swaredon hig & cwædon. we nyton. þa cwæð he. ne ic eow ne secge of hwylcum anwealde ic þas þing wyrce;",
"28": "Hu þincð eow an mann hæfde twegen suna þa cwæð he to þam yldran suna ga & wyrce to-dæg on minum wingerde;",
"29": "Ða cwæð he ic nelle eode þeh syðþan to þam wingerde.",
"30": "þa cwæð he ealswa to þam oðrum; Ða &swarode se him & cwæð hlaford ic gá. & ne eode swa-þeah;",
"31": "Hwæðer þara twegra dyde þæs fæder willan. þa cwædon hig se æftera. þa cwæð se hælend to him; Soð ic eow secge þt manfulle & myltystran gað beforan eow on godes rice;",
"32": "Iohannes com on rihtwisnesse wege. & ge ne ge-lyfdon him; Witodlice manfulle & myltys[t]ran gelyfdon & ge ge-sawon & ne dydon syðþan nane dædbote þt ge gelyfdon on him;",
"33": "Ge-hyraþ nu oþer big-spel. Sum hiredes ealdor wæs sé plantode wingerd & betynde hyne. & sette þær-on win-wringan & getimbrode anne stypel & gesette þone mid eorþtylion. & ferde on elþeodignysse;",
"34": "Þa ðara weastma tid ge-nealæhte þa sende he hys þeowas tó þam eorðtylion. þt hig onfengon his wæstmas;",
"35": "Ða namon hig hys þeowas & swungon sumne. sumne hig of-slogun. sumne hig of-torfodun;",
"36": "Ða sende he eft oðre þeowas selran þonne þa ærran wæron. ða dydon hig þam gelice;",
"37": "Æt nehstan he sende hys sunu him to & cwæð; Hig for-wandiað þt hig ne don minum suna swa;",
"38": "Witodlice þa ða tylian þone sunu gesawun. þa cwædon hig be-twyx him; Ðes ys yrfenuma uton gán & ofslean hyne & habban us hys æhta;",
"39": "Ða namon hig & ofslogon hyne & awurpon wið-utan þone win-geard;",
"40": "Hwæt deþ ðes wingeardes hlaford þam eorþ-tylion þonne he cymð;",
"41": "Ða cwædon hig he fordeð þa yfelan mid yfele & gesett hys wingerd myd oþrum tilion þe him hys wæstm hyra tidon agyfon;",
"42": "Ða cwæð se hælynd ne rædde ge næfre on gewritum. Se stan þe ða timbriendan awurpon ys geworden to þære hyrnan heafde; Ðys ys fram drihtne gewordyn. & hyt ys wundorlic on urum eagum.",
"43": "forþam ic secge eow þt eow byð ætbroden godes rice. & byð ge-seald þære þeode þe hys earnað;",
"44": "And seþe fylþ uppan þysne stan he byð tobrysed; & he to-brysð þone ðe he onuppan fylð;",
"45": "Þa þæra sacerda ealdras & þa pharisei hys (sic) big-spel gehyrdon þa ongeton hig þt he hit sæde be him;",
"46": "Hi sohton hyne & ondredon þt folc forþam þe hi hæfdon hyne for ænne witegan;"},

"22": {

"1": "Ða sæde he hym eft oðer bigspel & þus cwæð.",
     "2": "Heofona rice ys gelic gewurden þam cyninge þe macude hys suna gyfata",
"3": "& sende his þeowas & clypode þa gelaðodan to þam gyftum þa noldon hí cuman;",
"4": "Ða sende he eft oðere þeowas & sæde þam gelaþedon; Nú ic gegearwode mine feorme. mine fearras & mine fugelas synt ofslegene. & ealle mine þing synt gearwe. cumað to þam gyftum;",
"5": "Ða forgymdon hig þt & ferdun. sum to his tune. sum to hys manggunge;",
"6": "& þa oþre namon hys þeowas & mid teonan geswencton & ofslogon;",
"7": "Ða se cyning þt ge-hyrde þa wæs he yrre & sende hys here to & fordyde þa man-slagan & hyra burh forbærnde.",
"8": "Þa cwæð he to hys þeowum. witodlice þas gyfta synt earwe ac þa ðe gelaþode wæron ne synt wyrþe;",
"9": "Gað nú witodlice to wega gelætum & clypiaþ to þisum gyftum swa hwylce swa ge gemeton;",
"10": "Ða eodon þa þeowas út on þa wegas & gegaderedon ealle ða þe hig gemetton góde & yfele. þa wærun þa gyft-hus mid sittyndum mannum gefyllede.",
"11": "Ða eode se cyning in þt he wolde geseon þa ðe þær sæton. þa geseah he þær ænne mann þe wæs (sic) mid gyftlicum reafe gescryd.",
"12": "Þa cwæð he la freond humeta eodest þu in & næfdest gyftlic reaf; Ða gesuwode he",
"13": "& se cyning cwæþ to hys þénon gebindað hys handa & hys fet & wurpaþ hyne on þa uttran þystro. þær byþ wop & toþa gristbitung;",
"14": "Witodlice manega synt gelaþode & feawa gecorene;",
"15": "Ða ongunnon þa pharisei rædan þt hig woldon þone hælend on hys spræce befon",
"16": "þa sendon hi him hyra leorning-cnihtas tó mid þam herodianiscum & þus cwædon; Lareow we witon þt þu eart soðfæst & þu lærst godes weg mid soðfæstnysse & ðu ne wandast for nánon menn. ne þu ne be-sceawast nanes mannes had;",
"17": "Sege us hwæt þincð þe. ys hyt alyfed þt man casere gaful sylle þe na.",
"18": "þa se hælend hyra facn gehyrde þa cwæð he la licceteras hwi fandige ge min",
"19": "ætgywað me þæs gafoles mynyt. ða brohton hi him anne peninc;",
"20": "Ða cwæð se hælend to him hwæs anlicnys ys þis & ðis ofer-gewrit;",
"21": "Hig cwædon þæs casyres; Ða cwæð he. agyfað þam casere þa þing þe ðæs casyres synt & gode þa ðing þe godes synt;",
"22": "Þa hig þt ge-hyrdon þa wundrodon hig & forleton hyne & ferdon onweg;",
"23": "On þam dæge comon to him saducei. þá secgeað þt nán æryst ne sy. & hig axodon hyne",
"24": "& cwædon. lareow moyses sæde gif hwa dead syg & bearn næbbe þt his broðor nyme hys wif & stryne him bearn;",
"25": "Witodlice mid us wærun seofun gebroþru. & se forma fette wif & forðferde & læfde hys breþer his wif butan bearne;",
"26": "& se oðer ealswa & se þrydda oþ ðone seofoþan.",
"27": "þa æt siþemestan forþferde þt wif",
"28": "hwylces þæra sufona byð þt wif on þam æriste. ealle hig hæfdon hig;",
"29": "Ða &swarode se hælend hym & cwæð ge dweliað & ne cunnon halige ge-writu ne godes mægen;",
"30": "Witodlice ne wifiað hig. ne hig ne ceorliað on þam æryste. ac hig synt swylce godes englas on heofone;",
"31": "Ne rædde ge be deadra manna æryste. þt eow fram gode gesæd wæs.",
"32": "Ic eom abrahames god. & isááces god. & iacobes god. nys god na deadra ac lybbyndra.",
"33": "þa þt folc þt gehyrde þa wundrudon hig hys lare;",
"34": "Þa þa phariseiscean gehyrdon þt he het þa saduceiscan stylle beon. þa eodon hig togædere",
"35": "& án þe wæs þære æ-ys lareow axode hyne & fandode hys þus cweðende;",
"36": "La lareow hwæt ys þt mæste bebod on þære æ;",
"37": "Ða cwæð se hælend. lufa drihten þinne god on ealre þinre heortan. & on ealre þinre sawle. & on eallum þinum mode.",
"38": "þis ys þt mæste & þt fyrmyste bebod;",
"39": "Oþyr ys þysum gelic. lufa þinne nehstan swa swa þe sylfne;",
"40": "On þysum twam bebodum byþ gefylled eall seo æ;",
"41": "Þa þa pharisciscean (sic) gegaderude wærun. þa cw se hælynd.",
"42": "hwæt þincð eow be criste hwæs sunu ys he; Hig cwædun dauides;",
"43": "Ða cwæð se hælend; hwi clypað dauid hyne on gaste drihtyn & cwyð;",
"44": "Drihten cwæð to minum drihtne. site on mine swyþran healfe. oðþt ic gesette þine fynd þe to fot-scamole;",
"45": "Gyf dauid hyne on gaste dryhten clypað. hu ys he hys sunu;",
"46": "Ða ne mihton hig him nan word &swarian. ne nan ne dorste of ðam dæge hyne nan þing mare axigean;"},

"23": {

"1": "Þa spræc se hælynd to þam folce & to hys leorningcnyhton",
     "2": "& cw. boceras & pharisei sætun ofer moyses lareow-setl.",
"3": "healdað & wyrceað swa hwæt swa hig secgeaþ. & ne do ge na æfter heora worcum; Hig secgeað & ne doð;",
"4": "Hig bindað hefige byrþyna þe man aberan ne mæg & lecgeað þa uppan manna exla. & nellað híg þá mid heora fingre æthrinan;",
"5": "Ealle heora worc hig doð þt menn hi geseon; Hig to-brædað hyra heals-bæc & mærsiað heora reafa fnadu;",
"6": "Hig lufigeað þa fyrmystan setl on gebeorscypum. & þa fyrmystan lareow-setl on gesomnungum.",
"7": "& þt hig man grete on strætum & þt menn hig lareowas nemnon;",
"8": "Ne gyrne ge þt eow man lareowas nemne. án ys eower lareow; Ge synt ealle gebroþru.",
"9": "& ne nemne gé eow fædyr ofer eorþan. án ys eower fædyr seþe on heofonum ys;",
"10": "Ne eow man ne nemne lareowas for þam án crist is eower lareow;",
"11": "Seþe eower yltst sy beo sé eower þén;",
"12": "Witodlice seþe hyne upp-ahefð. se byþ genyþerud; & seþe hyne sylfne ge-eaðmet. se byð úpp-ahafyn.",
"13": "Wa eow bocyras & pharisei licceteras forþam ge belucað heofona rice. beforan mannum; Ne gé in ne gaþ ne ge ne geþafiað þt oðre ingan;",
"14": "<>",
"15": "Wá eow bocyras & pharisei liccetteras forþam. ge be-farað sæ & eorþan. þt ge don anne elþeodine. & þonne hé gewordyn byð gé gedoð hyne helle bearn. twyfealdlicor þonne eow;",
"16": "Wa eow blindan latteowas. ge secgeað swa hwylc swa swereþ on temple þt he ys naht. Swa hwa swa swereð on þæs temples golde se ys scyldig.",
"17": "Eala ge dysegan & blindan. hwæþer ys mare ðe þt gold. þe þt templ ðe þt gold ge-halgað;",
"18": "& swa hwa swa swereð on þam weofode. þt ys naht. Swa hwylc swa swereþ on þære offrunge. þe ofer þt weofud ys se ys gyltig;",
"19": "Eala ge blindan. hwæþer ys mare þe offrung þe þt weofud þe ge-halgað þa offrunge;",
"20": "Witodlice seþe swereþ on weofude. he swereð on him & on eallum þam þe him ofer synt",
"21": "& seþe swereð on temple. he swereð on him & on þam þe him on eardiað;",
"22": "& seðe swerað on heofonan. he sweryð on godes þrym-setle & on þam þe ofer þt sitt;",
"23": "Wa eow boceras & Pharisei liccetteras. ge þe teoðiað mintan & dile & cvmyn & ge forleton þa þing þe synt hefegran. þære æ dom. & mildheortnysse. & geleafan. þas þing hyt gebyrede þt ge dydon & þa oðre ne forletun.",
"24": "la blindan latteowas. ge drehnigeað þone gnætt aweg & drincað þone olfynd;",
"25": "Wa eow boceras & pharisei liccetteras. forþam ge clænsiað þt wið-útan ys caliceas & dixas. & ge synt innan fulle. reaflaces & unclænnysse;",
"26": "Eala þu blinda phariseus. clænsa æryst þt wið-innan ys calicys & discys þt hyt si clæne þt wið-utan ys;",
"27": "Wa eow bocyras & pharisei liccetteras. forþam ge synt gelice hwitum byrgenum þa þinceað mannum útan wlitige & hig synt innan fulle deadra bana. & ealre fylþe;",
"28": "& swa ge ætywað mannum utan rihtwise. innan ge synt fulle liccettunge & unrihtwisnesse;",
"29": "Wa eow bocyras & pharisei. liccetteras. ge þe timbriað witegena byrgene & glengað rihtwisra gemynd-stowa.",
"30": "& ge cweþað gyf we wærun on ure fædera dagum. nære we heora geferan on þæra witegena blodes gyte;",
"31": "Witodlice ge synt eow sylfum to ge-wittnysse. þt ge synt þæra bearn. ðe ofslogon þa witegan.",
"32": "& gefylle gé þt gemet eowra fædera;",
"33": "Eala ge næddran & næddrena cynn. hu fleo gé fram helle dome;",
"34": "Ic sende to eow witegan & wise bocyras. & ge hig ofsleað & hoð & swingað on eowrum gesomnungum. & ge hig ehtað of byrig on byrig",
"35": "þt ofer eow cume ælc riht-wis blod þe wæs agoten ofer eorþan. fram abelys blode þæs rihtwisan. oð zacharias blod barachias suna. þone gé ofslogon betwyx þam temple & þam weofode;",
"36": "Soþ ic eow secge ealle þas þing cumaþ ofer þas cneorisse;",
"37": "Eala ierusalem eala gerusalem þu þe witegan of-slihst & mid stanum oftorfast þa ðe to þe asende synt; Swiðe oft ic wolde þine bearn gegaderigan swa seo henn hyre cicenu under hyre fyþeru gegaderað. & þu noldest;",
"38": "Witodlice nu byþ eower hus eow weste forlæten;",
"39": "Soð ic secge eow. ne geseoþ ge me heonon-forð. ær þam þe ge secgeon sy gebletsod seþe com on drihtnes naman;"},

"24": {

"1": "& þa se hælend ut-eode of þam temple. him tó-genealæhton hys leorning-cnihtas. þt hi him ætywdon þæs temples getimbrunge.",
     "2": "þa &swarode he him & cwæð; Ge-seoþ ge eall þis. Soð ic secge eow. ne bið her læfed stan uppan stane þe ne beo to-worpen;",
"3": "Ða he sæt uppan oliuetes dune þa comun hys leorningcnihtas dihlice & cwædon; Sege us hwænne þas ðing gewurþun. & hwilc tacn si þines to-cymys & worulde ge-endunge;",
"4": "Ða &swarode he him & cwæð. warniað þt eow nan ne beswice;",
"5": "Manega cumaþ on minum naman & cweðaþ; Ic eom crist. & beswicaþ manega;",
"6": "Witodlice ge gehyrað gefeoht & gefeohta hlisan. warnigeað þt ge ne beon gedrefede; Ðas þing sceolun gewurþan. ac nys þonne gyt se ende;",
"7": "Þeod winð ongen þeode & rice ongen rice. & mann-cwealmas beoð & hungras wide geond land & eorþan styrunga",
"8": "ealle þas þing synt þæra sara anginnu;",
"9": "Ðonne syllað hi eow on gedrefednysse. & ofsleað eow & ealle menn eow hatigeað for minum naman",
"10": "& þonne beoð manega unge-trywsode & belæwað betwyx him & hatigað him be-twynan;",
"11": "& manega lease witegan cumað & beswicað manega.",
"12": "& forþam þe unryhtwisnys rixað manegra lufu acolaþ;",
"13": "Witodlice seþe þurhwunað oð ende se byþ hal;",
"14": "& þis godspel byþ bodod ofer ealle eorþan on gewittnysse eallum þeodum & þonne cymð seo ge-endung;",
"15": "Ðonne ge ge-seoð þa onsceonunge þære toworpennysse þe se witega. gecwæð daniel. þa he stod on haligre stowe. ongyte seðe hit ræt;",
"16": "Fleon þonne to muntum þa þe on iudea lande synt.",
"17": "& seþe ys uppan hys huse ne gá he nyþyr þt he ænig þing on his huse fecce",
"18": "& seþe is on æcyre. ne cyrre he þt he hys tunecan nyme;",
"19": "Wá eacniendum & fedendum on þam dagum.",
"20": "biddað þt eower fleam on wintra oððe on reste-dæge ne gewurþe;",
"21": "Witodlice þonne byð swa mycel gedeorf swa næs of middan-geardes fruman oþ þis; Ne nú ne ge-wurð;",
"22": "& buton þa dagas gescyrte wærun. nære nan mann hal gewordyn; Ac for þam ge-corenum þe he geceas þa dagas beoð gescyrte;",
"23": "Ðonne gyf eow hwa segð nu crist ys her oþþe ðær. ne gelyfe ge him;",
"24": "Þonne cumað lease cristas & lease witegan. & doð mycle tacn & fore-beacn þt ðá beoþ on ge-dwolan gelædde gyf hyt beon mæg þe ge-corene wærun;",
"25": "Witodlice ic hyt eow fore-sæde;",
"26": "Gyf hig eow secgeað her he ys on westene ne fare ge út. gyf hig secgeað her he is on þurh-ferun ne ge-lyfe ge;",
"27": "Wito[d]lice swa swa lígyt færð fram est-dæle & æt-ywð oþ west-dæl. swa byð mannes suna to-cyme;",
"28": "Swa hwær swa hold byþ þæder beoð earnas gegaderude;",
"29": "Sona æfter þæra daga ge-drefydnesse seo sunne byð for-sworcen & se mona hys leoht ne sylð & steorran feallaþ of þære heofenan. & þære heofenan mægenu beoþ astyrede.",
"30": "& þonne æt-ywð mannes suna tacn on heofonan. & þonne wepað ealle eorþan mægþa. & geseoð mannes sunu cumende on heofonan genipod. mid myclum mægene & mægenþrymme.",
"31": "& he asent hys englas mid byman & mycelre stefne. & hí ge-gaderigað hys gecorenan. of feower middan-eardes endum of heofona heahnyssum oð hyra gemæru;",
"32": "Leornigeað big-spell be þam fic-treowwe þonne hys twig byþ hnesce & leaf acennede. ge witun þt sumor ys gehende",
"33": "& wite ge swa þonne ge þas þing geseoð þt he ys on durum gehende;",
"34": "Soð ic secge eow þt ðeos cneorys ne gewit ærþam þe ealle þas þing gewurðon;",
"35": "Heofone & eorþe gewitað. witodlice mine word ne gewitað;",
"36": "Nat nan mann be þam dæge ne be þære tide ne furðun englas buton fæder ána;",
"37": "Witodlice swa swa on nóes dagum wæs. swa byð mannes suna tocyme.",
"38": "swa hi wærun on þam dagum ær þam flode. etende & drincynde & wifigende & gyfta syllende. oð þone dæg þe nóe on þa earce eode.",
"39": "& hi nysðon ær þt flod com & nam hig ealle. swa byð mannes suna tócyme;",
"40": "Ðonne beoð twegen on æcyre. án byð genumen & oðer byþ læfyd.",
"41": "Twa beoð æt cwyrne grindende. án byð genumen & oðer byþ læfed; Twegen beoþ on bedde. án byð ge-numen & oþer byð læfed;",
"42": "Wacigeað witodlice forþam þe ge nyton on hwylcyre tide eower hlaford cuman wyle;",
"43": "Witað þt gyf se hiredes ealdor wiste on hwylcere tide se þeof tówerd wære. witodlice he wolde wacigean & nolde geþafigen þt man hys hus under-dulfe;",
"44": "& for-þam beo gé gearwe. forþam ðe mannes sunnu (sic) wyle cuman on þære tide þe ge nyton;",
"45": "Wens þu (sic) hwa sy getrywe & gleaw þeow. þone geset hys hlafurd ofer his hired. þt he him on tide mete sylle;",
"46": "Eadi ys se þeow þe hys hlafurd hyne gemét þus dondne þonne he cymð;",
"47": "Soþ ic eow secge þt ofer eall þt he ah he hyne gesett;",
"48": "Gyf se yfela þeowa ðencþ on hys heortan & cwyþ. min hlafurd uferað hys cyme.",
"49": "& agynð beatan hys efen-þeowas. & yt & drincþ mid druncenum.",
"50": "þonne cymþ ðæs weles hlaford on þam dæge ðe he ná ne wenþ & on ðære tide þe he nat.",
"51": "& todælþ hyne & asett hys dæl mid liccetterum. þær byþ wop & toþa gristbitung;"},

"25": {

"1": "Þonne byþ heofena rice gelic þam tyn fæmnum þe ða leoht-fatu namon & ferdon ongen þone bryd-guman & þa bryde;",
     "2": "Hyra fif wæron dysige. & fif gleawe;",
"3": "Ac þa fif dysegan namon leoht-fatu & ne namon nanne ele mid hym;",
"4": "Ða gleawan namon ele on hyra fatum mid þam leoht-fatum;",
"5": "Ða se brydguma ylde þa hnappudon hig ealle & slepun;",
"6": "Witodlice to middyre nihte man hrymde & cwæþ. nu se brydguma cymð farað him togenys;",
"7": "Þa aryson ealle þa fæmnan & glengdon heora leoht-fatu;",
"8": "Ða cwædon þa dysegan to þam wisum; Syllaþ us of eowrum ele. forþam ure leoht-fatu synt acwencte;",
"9": "Ða &swarudun þa gleawan & cwædun nese þe læs þe we & ge nabbon ge-noh; Gaþ to þam cypendum & bycgað eow ele;",
"10": "Witodlice þa hig ferdun & woldon bycgean þa com se brydguma & þa ðe gearwe wærun eodun in mid him to þam gyftum. & seo duru wæs belocyn;",
"11": "Ða æt nehstan comon þa oðre fæmnan & cwædun. Dryhtyn dryhtyn læt ús in.",
"12": "Ða &swarode he heom & cwæð. Soþ ic eow secge ne cann ic eow;",
"13": "Witodlice waciað forþam ðe ge nyton ne þone dæg ne þa tide;",
"14": "Sum mann ferde on elþeodinysse. & clypode hys þeowas & betæhte hym hys æhta",
"15": "& anum he sealde fif pund. sumum twa sumum án. æghwylcum be hys agenum mægene & ferde sona;",
"16": "Ða ferde seþe ða fif pund underfeng & gestrynde oþre fife;",
"17": "& ealswa seðe þa twa under-feng gestrynde oðre twa;",
"18": "Witodlice seþe þt án underfeng ferde & bedelf hyt on eorðan & behydde hys hlafurdes feoh;",
"19": "Witodlice æfter miclum fyrste com þæra þeowa hlafurd & dyhte hym gerad;",
"20": "Ða com seþe ða fif pund underfeng & brohte oþre fife & cwæð; Hlafurd. fif pund þu sealdest me. nu ic gestrynde oðre fife;",
"21": "Ða cwæþ hys hlaford to hym; Beo bliþe þu goda þeow & getrywa forþam ðe þu wære getrywe ofer lytle þing ic gesette þe ofer mycle. ga into þines hlafordes blisse;",
"22": "Þa com seþe þa twa pund underfeng & cwæð; Hlaford twa pund þu me sealdest. nu ic hæbbe gestrynyd oðre twa;",
"23": "Ða cwæðhys hlaford to hym; Geblissa þu goda þeowa & getrywa. forþam ðe þu wære getrywe. ofer feawa. Ofer fela ic ðe gesette. ga on þines hlafordes gefean;",
"24": "Ða com seþe þt án pund underfeng & cwæð; Hlaford ic wat þt ðu eart heard mann. þu ripst þær ðu ne seowe. & gaderast þær ðu ne sprengdest.",
"25": "& ic ferde ofdræd. & behydde þin pund on eorþan. her þu hæfst þt ðin ys;",
"26": "Ða &swarode hys hlaford him & cwæþ þu yfela ðeow & slawa ðu wistest þt ic rype þær ic ne sawe & ic gaderige þær ic ne stredde.",
"27": "hyt gebyrede þt þu befæstest min feoh mynyterum & ic name þænne ic come þt min ys mid þam gafole;",
"28": "Anymaþ þt pund æt hym. & syllað þam þe me ða tyn pund brohte;",
"29": "Witodlice ælcon þæra þe hæfð man sylþ & he hæfð genoh; Ðam þe næfð þt hym þincð þt he hæbbe. þt hym byð æt-brodyn.",
"30": "& wurpað þone unnyttan þeowan on þa uttran þystru þæ byð wop & toþa grist-bitung;",
"31": "Witudlice þonne mannes sunu cymð on hys mægen-þrymme & ealle englas mid him. þonne sitt he ofer hys mægen-þrymmes setl.",
"32": "& ealle þeoda beoþ toforan hym gegaderude. & hé asyndrað hí hym betwynan swa swa se hyrde asyndraþ ða scep fram tyccenum",
"33": "& he gesett þa scep on hys swiðran healfe. & þa tyccenu on hys wynsteran healfe;",
"34": "Cumað ge gebletsode mines. fæder & onfoð þt ríce þt eow gegearwod ys of middan-eardes frymþe;",
"35": "Me hingrode & ge me sealdon etan. me þyrste & ge me sealdun drincan. Ic wæs cuma & ge me inlaþodon.",
"36": "Ic wæs nacud & ge me scryddon. Ic wæes untrum & ge eodun to me. Ic wæs on cwearterne & ge comon to me;",
"37": "Þonne &swariað þa rihtwisan & cweþað; Drihten hwænne gesawe we ðe hingrigendne & we ðe feddon. þyrstendne & we ðe drinc sealdon.",
"38": "hwænne gesawe we þt ðu cuma wære & þe inlaþodon. oððe nacodne & we þe scryddon.",
"39": "oððe on cwearterne & comon to þe;",
"40": "Ðonne &swarað se cyning hym. & cwyþ to heom; Soþ ic eow secge swa lange swa ge dydon ánum of ðysum minum læstum gebroðorum. swa lange ge hyt dydon me;",
"41": "Þonne segþ he þam þe beoð on hys wynstran healfe; Gewitað awyrgyde fram me on þt éce fyr. þe ys deofle & hys englum gegearwud;",
"42": "Witodlice me hingryde & ge ne sealdon me etan; Me þyrste & ge me drincan ne sealdun.",
"43": "Ic wæs cuma & ge me ne in ne gelaþodun. Ic wæs nacod & ge ne scryddon me. Ic wæs untrum & on cwearterne & ge ne comon æt me;",
"44": "Ðonne &swarigeaþ hym þa & cweðaþ; Dryhtyn hwænne gesawe we þe hingrigendne. oððe þyrsþendne (sic). oðþe cuman. oððe untrumne. oþþe on cwearterne & wé ne þenedon þe;",
"45": "Þonne &swarað se cyning heom & cwyð; Soþ ic eow secge swa lange swa ge ne dydon anum of þysum læstum. ne dyde ge hyt me;",
"46": "& þonne farað hig on ece susle & þa rihtwisan on þt ece lif;"},

"26": {

"1": "Witodlice þa se hælend hæfde ealle þas spræca ge-endud þa cwæð he to hys leorning-cnihtum;",
     "2": "Wite ge þt æfter twam dagum beoð eastro & mannes bearn byð geseald þt hé sí on rode ahangen;",
"3": "Ða wæron gesamnode þa ealdras þæra sacerda & hlafordas þæs folces to ðæra sacerda ealdres botle. þe wæs ge-nemned kaiphas.",
"4": "& hig hæfdon mycel ge-mot þt hig woldon þone hælend mid facne besyrwan & ofslean;",
"5": "Hig cwædon witodlice sume þt hyt ne mihte beon on þam freols-dæge. þe læs to mycel styrung wurde on þam folce;",
"6": "Ða se hælynd wæs on Bethania on Symones huse þæs hreoflan.",
"7": "Ða genealæhte him to sum wif. seo hæfde box mid deorwyrðe sealfe. & agéat uppan hys heafud þær he sæt",
"8": "þa gesawun hys leorning-cnihtas þæt. & wurdon gebolgene & cwædon; To hwan ys þiss forspilled.",
"9": "þis mihte beon geseald to myclum wurþe. & þearfum gedæled;",
"10": "Þa se hælend hyt wiste þa cwæð he to heom. hwi synt ge grame þysum wífe. witodlice god weorc heo worhte on me;",
"11": "Symle ge habbað þearfan mid eow. ac ge nabbað me symle;",
"12": "Heo dyde þas sealfe on minne lichaman þt ic wære gesmyryd to bebyrgynne;",
"13": "Soð ic secge eow swa hwær swa þys godspel byð gebodud on eallum middan-earde byð gesæd on hyre gemynd þt heo ðiss dyde;",
"14": "Ða ferde án of þam twelfum þe wæs genemned iudas se wiþersaca to þæra sacerda ealdrum",
"15": "& cwæð to heom; Hwæt wylle ge me syllan & ic hyne belæwe eow; Ða be-heton hig hym þritig scyllinga;",
"16": "And syþþan he smeade geornlice þt he hyne wolde belæwan;",
"17": "Þa on þam forman gearcung-dæge genealæhton ða leorning-cnihtas to þam hælende & þus cwædon; Hwær wylt ðu þt we ge-gearwion þe þine ðenunga to eastron;",
"18": "Ða cwæð se hælynd farað on þas ceastre to sumum menn & secgeað him. se lareow segð. min tima ys ge-hende þt ic mid þe wyrce mine eastro mid minum leorning-cnihtum;",
"19": "& þa leorning-cnihtas dydon swa se hælynd heom bebead. & hig ge-gearwodon him easter-þenunga.",
"20": "on þam æfene sæt se hælynd mid hys twelf leorning-cnihtum æt gereorde.",
"21": "& þa hi ætun he cwæð to him; Witodlice ic secge eow þt án eower be-læwð me;",
"22": "Ða wurdon hig swiþe ge-unrotsode & ongann ánra gehwylc cweðan; Drihtyn cwyst þu eom ic hyt;",
"23": "And he &swarode & þus cwæð; Se þe be-dypð on disce mid me hys hand se me be-læwð;",
"24": "Witodlice mannes sunu færþ swa hit awriten ys be him; Wa þam menn þurh þone þe byþ mannes sunu be-læwed; Betere wære þam menn þt he næfre nære acenned;",
"25": "Þa cwæð iudas þe hyne be-læwde; Cwyst þu lareow hwæðer ic hyt si; Ða cwæð se hælend. þu hyt sædest;",
"26": "Witodlice þa hig ætun se hælend nam hlaf & hyne gebletsode & bræc. & sealde hys leorning-cnihtum & cwæð; On-foþ & etað. þis ys min lichama;",
"27": "And he genam þone calic þanciende. & sealde hym þus cweþende; Drincað ealle of þisum.",
"28": "þis is witodlice mines blodes calic. niwre. æ. þt byð for manegum agóten on synna forgyfenysse;",
"29": "Witodlice ic secge eow þt ic ne drince heonun-forð of þysum eorðlican wine ær þam dæge þe ic drince þt niwe mid eow on mines fæder ríce;",
"30": "Ða hig hæfdon heora lofsang gesunggenne þa ferdon hig uppan oliuetes dune;",
"31": "Ða sæde se hælend heom. ealle ge wurþað geúntreowsode on me on þysse nihte; Hyt ys awriten; Þurh þæs hyrdes slege byð seo heord todræfed;",
"32": "Witodlice æfter þam þe ic of deaþe arise. ic cume to eow on galilea;",
"33": "Ða &wyrde petrus him & þus cwæð; Ðeah þe hig ealle geuntreowsion on þe. ic næfre ne ge-untreowsige;",
"34": "Þa cwæð se hælend soð ic secge þe. þt on þissere nihte ærþam þe cocc crawe þriwa þu wið-sæcst mín;",
"35": "Ða sæde petrus him. witudlice þeah þe ic scyle sweltan mid þe. ne wiþ-sace ic þín; Gelice þam cwædon ealle ða oþre leorning-cnihtas;",
"36": "Ða com se hælynd mid him on þone tun ðe is genemned gezemani & sæde hys leorning-cnihtum; Sittað her oðþt ic gá hider-geond & me ge-bidde;",
"37": "& he genam petrum & zebedeus twegen suna & ongann unrotsian & beon unrot;",
"38": "Ða sæde se hælynd heom. unrot ys min sawl oþ deað; Gebídað her & waciað mid me.",
"39": "& þa he wæs lyt-hwon þanon agán. he afeoll on hys ansyne & hyne gebæd & þus cwæð; Fæder min gyf hyt beon mæge. gewíte þes calic fram me. þeah-hwæþere na swa swa ic wylle ac swa swa þu wylt;",
"40": "& he com to hys leorning-cnihtum. & he gemette hig slæpende; & he sæde petre swa. ne mihton gé nú wacian áne tid mid me",
"41": "waciaþ & gebiddað eow þt ge in ne gán on costunge; Witudlice se gast is hræd & þæt flæsc ys untrum;",
"42": "Eft oþre siðe he ferde & hyne gebæd & cwæþ; Min fæder gyf þes calic ne mæge gewítan buton ic hyne drince gewurþe þin willa;",
"43": "& he com eft & gemette hig slæpende; Soðlice heora eagan wæron gehefegode;",
"44": "& he forlet hig eft & ferde & hyne gebæd þryddan siðe cweþende þt ylce gebed;",
"45": "Þa com he to hys leorning-cnihtum & sæde heom slapað eallunga & restað eow nu genealæcþ seo tíd. & mannes sunu byð geseald on synfulra hand;",
"46": "Arisað. uton faran. nu genealæcð se þe me be-læwð;",
"47": "Ða he þas þing spræc þa com iudas án of þam twelfum. & micel folc mid hym. mid swurdum & sahlum asende fram þæra sacerda ealdrum. & þæs folces ealdrum;",
"48": "Se þe hyne be-læwde sealde heom tacn & cwæð; Swa hwæne swa ic cysse se hyt is. nimaþ hyne;",
"49": "& he ge-nealæhte hrædlice to þam hælende & cwæð; Hal beo þu lareow. & he cyste hyne;",
"50": "Ða cwæð se hælend to him; Eala freond to hwan be-com þú; Ða ge-nealæhton hig & þone hælend genamon;",
"51": "Witudlice án þæra þe mid þam hælende wæs abræd hys swurd. & asloh of anys þæra sacerda ealdres þeowan eare;",
"52": "Ða cwæð se hælend to hym; Ðó þin swurd on hys scæþe; Witodlice ealle þa ðe swurd nymað mid swurde hig for-wurþað;",
"53": "Wenst þu þt ic ne myhte biddan minne fæder. þt he sende me nu má þonne twelf eorydu engla;",
"54": "Hu magon beon gefyllede þa halgan gewritu þe be me awritene synt. for-þam þus hyt gebyrað to beonne;",
"55": "On þære tide cwæð se hælend to þam folce; Eall-swa to þeofe ge synt cumene mid swurdum. & mid sahlum me to nymenne; Dæghwamlice ic sæt mid eow on þam temple & lærde eow. & ge me ne namon;",
"56": "Ðis eall ys geworden þt ðæra witegena halgan gewritu syn gefyllede; Þa flugon ealle þa leorning-cnihtas & forleton hyne.",
"57": "& hig genamon þone hælend & læddon hyne to caiphan þæra sacerda ealdre. þær ða boceras & þa ealdras gesamnode wæron;",
"58": "Petrus hym fylide feorranne oð he com to þæra sacerda ealdres botle. & he in-eode & sæt mid þam þenum þt he ge-sawe þone ende;",
"59": "Witodlice þæra sacerda ealdras & eall þt ge-mót sohton lease saga ongen þone hælend. ðæt hig hyne to deaþe sealdon.",
"60": "& hig ne mihton nane findan; Ða þa manega mid leasum onsagum genealæhton. þa æt-nehstan comon twegen þæra leogera & cwædon;",
"61": "Ðes sæde ic mæg towurpan godes templ. & æfter þrym dagum hyt eft getimbrigean.",
"62": "Ða aras se ealdor þæra sacerda & cwæð; Ne andwyrtst þu nan þing ongen þa ðe þiss ðe onsecgeað;",
"63": "Se hælend suwode; Þa se ealdor þæra sacerda cwæð; Ic halsige þe ðurh þone lyfiendan god. þt ðu secge us gyf þu sy crist godes sunu;",
"64": "Ða cwæð se hælynd him to. þt ðu sædest; Soð ic eow secge æfter þyson ge geseoð mannes bearn sittende on þa swiðran healfe godes mægen-þrymmes. & cumendne on heofones wolcnum;",
"65": "Ða þæra sacerda ealdor slat hys ágyn reaf & cwæð. Þis ys bysmor-spræc; To hwi wilnige we ænigre oþre sage. nu ge gehyrdon of hym gyltlice spræce.",
"66": "hwæt ys eow nu ge-þuht; Hig &werdon ealle & cwædon he is deaþes scyldig;",
"67": "Þa spætton hig on hys ansyne. & beoton hyne mid heora fystum; Sume hyne slogon on his ansyne mid hyra bradum handum",
"68": "& cwædon; Sege us crist hwæt is se þe ðe sloh;",
"69": "Petrus soðlice sæt ute on þam cafertune. þa cóm to hym án þeowyn & cwæð; & þu wære mid þam galileiscean hælynde.",
"70": "& he wið-sóc beforan eallum & cwæð. nat ic hwæt þu segst;",
"71": "Ða he út-eode of þære dura ða geseah hyne oþer wyln. & sæde þam ðe þær wæron; & þes wæs mid þam nazareniscean hælende",
"72": "& he wiðsóc eft mid áþe þt he hys nan þing ne cuðe;",
"73": "Ða æfter lytlum fyrste genealæhton þa ðe þær stodun. & cwædon to petre; Soþlice þu eart of hym & þin spræc þe ge-swutelað;",
"74": "Ða ætsoc he & swerede þt he næfre þone man ne cuþe. & hrædlice þa creow se cocc;",
"75": "Þa gemunde petrus þæs hælendes wurd þe he cwæð. ærþam þe se cocc. crawe. þriwa ðu me wið-sæcst. & he eode út & weop bityrlice;"},

"27": {

"1": "Witodlice þa hyt morgen wæs ða worhton ealle þæra sacerda ealdras gemot. & þæs folces ealdras ongen þone hælend þt hig hyne deaþe be-læwdon.",
     "2": "& hig læddon hyne gebundenne & sealdon hyne þam pontiscean pilate þam deman;",
"3": "Ða geseah iudas þe hyne belæwde. þt he fordemed wæs. þa ongann he hreowsian. & brohte þa þrittig scyllingas to þæra sacerda ealdrum. & cwæð;",
"4": "Ic syngode þa ic sealde þt rihtwise blod; Ða cwædon hig hwæt spycst þu þt to us;",
"5": "& he awearp þa scyllingas inon þt templ. & ferde & mid gryne hyne sylfne aheng;",
"6": "Ða soðlice þæra sacerda ealdras onfengon þæs seolfres & cwædon; Nys hyt na alyfed þt we asendon hyt on ure maðmcyste. forþam hyt is blodes wurð;",
"7": "Hig worhton þa gemót & smeadon hu hig sceoldon þæs hælendes wurð ateon. þa gebohton hig ænne æcyr mid þam feo tigyl-wyrhtena. on to be-byrgenne elþeodisce menn.",
"8": "for-þam is se æcer ge-haten acheldemagh. þt is on úre geþeode blodes æcyr. & swa he is gehaten oð þisne dæg;",
"9": "Ða wæs ge-fylled þt gecweden is þurh hieremiam þone witegan þus cweþende; & þa hig onfengon þrittig scyllinga þæs gebohtan wurð. þone ðe wæs ær gewurþod fram israhela bearnum;",
"10": "& hig sealdon þt on tigelwyrhtena æcyr swa swa drihten me gesette;",
"11": "Þa stod se hælend beforan þam deman. & se déma hyne axode þus cweðende; Eart ðu iudea cyning þa cwæð se hælend þt ðu segst;",
"12": "& mid þy ðe hyne wregdon þæra sacerda ealdras & þa hlafordas. nan þing he ne &swarode;",
"13": "Ða cwæð pilatus to him. ne ge-hyrst þu hu fela sagena hig ongen þe secgeað.",
"14": "& he ne &werde mid nanum worde swa þt se dema wundrode swiþlice;",
"15": "Hig hæfdon heom to ge-wunan to heora symbel-dæge þt se dema sceolde for-gyfan þam folce ænne for-wyrhtne mann swylcne hig habban woldon;",
"16": "He hæfde þa soðlice ænne strangne þeof-mann. gehæftne. se wæs genemned barrabbas;",
"17": "Þa þt folc gesamnod wæs þa cwæð pilatus; Hwæþer wylle ge þt ic eow agyfe þe barrabban ðe þone hælynd. ðe is crist gehaten;",
"18": "Hé wiste soðlice þt hig hyne for ándan him sealdon;",
"19": "He sæt þa pilatus on his dom-setle. þa sende his wif to hym & cwæð. ne beo þe nan þing gemæne ongen þisne rihtwisan; Soðlice fela ic hæbbe geþolod todæg þurh gesyhðe for hym;",
"20": "Ða lærdon þæra sacerda ealdras & þa hlafordas þt folc þt hig bædon barrabban & þone hælyn (sic) fordydon;",
"21": "Ða &wyrde se dema & sæde heom; Hwæþerne wylle ge þt ic forgyfe eow of þisum twam; Ða cwædon hig. barrabban;",
"22": "Þa cwæð pilatus to heom; Witodlice hwæt do ic be þam hælende. þe is crist genemned; Ða cwædon hig ealle. sy he on rode ahangen;",
"23": "Ða cwæð se déma to heom. witodlice hwæt yfeles dyde þes; Hi ða swiþor clypodon þus cweðende; Sy he ahangen;",
"24": "Ða geseah pilatus þt hyt naht ne fremode ac gewurde mare gehlyd. þa genam he wæter & þwoh hys handa be-foran þam folce & cwæð. un-scyldig ic eom fram þyses rihtwisan blode ge ge-seoð;",
"25": "Ða &swarode eall þt folc & cwæð; Sy hys blod ofer us & ofer ure bearn;",
"26": "Ða for-geaf he hym barrabban; & þone hælynd he lét swingan & sealde heom to a-honne;",
"27": "Þa under-fengon þæs deman cempan þone hælynd on ðam domerne & ge-gaderodon ealne þone ðreat to heom",
"28": "& unscryddon hyne hys agenum reafe. & scryddon hyne mid weolcen-readum scyccelse;",
"29": "& wundon cyne-helm. of þornum & asetton ofer hys heafod. & hreod on hys swiðran. & bigdon heora cneow beforan him. & bysmorudun hyne þuss cweþende;",
"30": "Hal wes þu iudea cyning. & spætton on hyne. & namon hreod & beotun hys heafod;",
"31": "& æfter þam þe hig hyne þus bysmerodon hig unscryddon hyne þam scyccelse. & scryddon hyne mid hys agenum reafe. & læddon hyne to ahonne;",
"32": "Soþlice ða hig út-ferdon. þa gemetton hig ænne cyreniscne mann cumende heom togenes þæs nama wæs symon; þone hig nyddon þt he bære hys rode;",
"33": "Ða comon hig on þa stowe þe ys genemned golgotha. þt is heafod-pannan stow.",
"34": "& hig sealdon hym wín drincan wið eallan (sic) gemenged. & þa he hys onbyrigde þa nolde he hyt drincan;",
"35": "Soþlice æfter þam þe hig hyne on rode ahengon hig to-dældon hys reaf. & wurpon hlot þær-ofer þt wære gefylled þt ðe gecweden wæs þurh ðone witegan & þus cwæð; Hig to-dældon heom mine reaf. & ofer mine reaf hig wurpon hlot;",
"36": "& hig beheoldon hyne sittende.",
"37": "& hig asetton ofer hys heafod hys gylt þuss awritenne; Ðis ys se hælynd iudea cyning;",
"38": "Ða wæron a-hangen mid hym twegen sceaþan án on þa swiðran healfe & oðer on þa wynstran;",
"39": "Witodlice þa weg-ferendan hyne bysmeredon & cwehton heora heafod",
"40": "& cwædon. wa þt ðes towyrpð godes templ. & on þrim dagum hyt eft getimbrað; Ge-hæl nu þe sylfne. gyf þu sy godes sunu. gá nyþer of þære rode;",
"41": "Eac þæra sacerda ealdras hyne bysmeredon mid þam bocerum & mid þam ealdrum & cwædun;",
"42": "Oþere he ge-hælde. & hyne sylfne gehælan ne mæg; Gyf he israhela cyning sy gá nú nyþer of þære rode & we gelyfað hym;",
"43": "He gelyfð on god. alyse he hyne nú gyf he wylle; Witodlice he sæde godes sunu ic eom;",
"44": "Ge-lice þa sceaðan þe mid him ahangene wæron; Hyne hyspdun;",
"45": "Witodlice fram þære sixtan tide wæron gewurden þystru ofer ealle eorðan oþ þa nigoþan tid;",
"46": "& ymbe þa nygoðan tid clypode se hælend mycelre stefne & þuss cwæð; Heli heli lema zabdani. þt ys on englisc min god min god to hwi forlete þu me;",
"47": "Soþlice sume þa ðe þær stodon & þis gehyrdon cwædon; Nu he clypað helíam;",
"48": "Ða hrædlice arn án heora & genam áne spongean & fylde hig mid ecede & asette án hreod þær-on & sealde hym drincan;",
"49": "Witodlice þa oðre cwædon læt. utun geseon hwæþer helias cume & wylle hyne alysan;",
"50": "Þa clypode se hælynd eft mycelre stefne & asende hys gast;",
"51": "& þær-rihte ðæs temples wah-ryft wearð tosliten on tewgen (sic) dælas. fram ufeweardon oð nyþe-weard; & seo eorðe bifode & stanas toburston;",
"52": "& byrgena wurdun geopenode. & manige halige lichaman ðe ær slepon aryson;",
"53": "& þa hig út-eodon of þam byrgenum æfter hys æryste hig comun on þa haligan ceastre. & æt-eowdon hig manegum;",
"54": "Witodlice þæs hundredes ealdor & ða þe mid him wæron healdende þone hælynd. þa hig gesawon þa eorð-bifunge. & þa ðing ðe þær gewurdon. hig on-dredon heom ðearle. & cwædon; Soðlice godes sunu wæs þes;",
"55": "Witodlice þær wæron manega wif feorran þa ðe fyligdon þam hælende fram galilea him ðenigende;",
"56": "Be-twuh þam wæs seo magdalenisce maria & maria iacobes moder & iosephes modur & zebedeis sunena modor;",
"57": "Soðlice þa hyt æfen wæs cóm sum weli mann of arimathia þæs nama wæs iosep. se sylfa wæs þæs hælyndes leorning-cniht.",
"58": "he genealæhte to pilate & bæd þæs hælyndes lichaman; Ða het pilatus agyfan him þone lichaman.",
"59": "& iosep genam þone lichaman. & bewand hyne mid clænre scytan",
"60": "& lede hyne on hys niwan byrgene. ða he aheow on stane. & he to-awylte mycelne stan to hlide þære byrgene. & ferde syþþan;",
"61": "Ðær wæs soðlice seo magdalenisce maria & seo oðer maria sittende æt þære byrgene;",
"62": "Witodlice oðrum dæge þe wæs gearcung-dæg comon togædere þæra sacerda ealdras. & þa sundor-halgan to pilate.",
"63": "& cwædon; Hlaford wé gemunon þt se swica sæde þa he on life wæs. æfter þrym dagon ic arise.",
"64": "hat nu healdan þa byrgene oð þone þryddan dæg. þe-læs hys leorning-cnihtas cumon. & for-stelon hyne. & secgeon þam folce þt he aryse of deaþe; Þonne byð þt æftre gedwyld wyrse þonne þt ærre;",
"65": "Ða cwæð pilatus ge habbað heord-rædenne farað & healdað swa swa ge witon;",
"66": "Soþlice hig ferdon & ymbe-trymedon þa byrgene & inn-seglodon þone stan mid þam weardum;"},

"28": {

"1": "Soðlice þam reste-dæges æfene. se þe onlihte on þam forman reste-dæge. com seo magdalenisce maria & seo oðer maria þt hig woldon geseon þa byrgene.",
     "2": "& þær wearð geworden micel eorþ-bifung; Witodlice drihtenes engel astah of heofenan & genealæhte. & awylte þone stan & sæt þær on-uppan;",
"3": "Hys ansyn wæs swylce ligyt. & hys reaf swa hwite swa snaw.",
"4": "witodlice þa weardas wæron afyrhte. & wæron gewordene swylce hig deade wæron;",
"5": "Ða &swarode se engel & sæde þam wifon; Ne on-dræde ge eow; Ic wát witodlice þt ge seceað þone hælynd þone þe on rode ahangen wæs;",
"6": "Nys he her. he arás soðlice swa swa he sæde; Cumað & ge-seoð þa stowe þe se hælynd wæs on aled",
"7": "& farað hrædlice. & secgeað hys leorningcnihtum þt he arás. & soðlice he cymð be-foran eow on galileam. þær ge hyne geseoþ. nú ic secge eow;",
"8": "Ða ferdon hig hrædlice fram þære byrgene mid ege & mid myclum gefean. & urnon & cyðdon hyt hys leorning-cnihton",
"9": "& efne þa com se hælynd ongean hig & cwæð. hale wese gé; Hig genealæhton & ge-namon hys fet. & to him ge-eaðmeddon;",
"10": "Ða cwæð se hælynd to heom; Ne ondræde ge eow. farað & cyþað minum gebroþrum þt hig faron on galileam þær hig geseoþ me;",
"11": "Þa þa hig ferdon þa comon sume. þa weardas on þa ceastre & cyðdon þæra sacerda ealdrum ealle þa ðing þe ðær gewordene wærum (sic);",
"12": "Ða gesamnudon þa ealdras hig & worhtun ge-mot. & sealdon þam ðegenum micyl feoh. & cwædon;",
"13": "Secgeað þt hys leorning-cnihtas comon nihtes & for-stælan hyne ða we slepun;",
"14": "& gyf se dema þiss ge-axað. we lærað hyne & gedoð eow sorh-lease;",
"15": "Ða onfengon hig þæs feos. & dydon eall-swa hig gelærede wæron. & þis wurd wæs gewid-mærsod mid iudeum oð þisne andweardan dæg;",
"16": "Ða ferdon þa endlufun leorning-cnihtas on þone munt. þær se hælynd heom dihte.",
"17": "& hyne þær ge-sawun. & hig to him ge-eaðmeddun; Witodlice sume hig tweonedon;",
"18": "Ða genealæhte se hælynd & spræc to heom þas þing & þuss cwæð; Mé is geseald ælc anweald on heofonan & on eorðan.",
"19": "farað witodlice & lærað ealle þeoda & fulligeað hig on naman. fæder. & suna. & þæs halgan gastes.",
"20": "& lærað þt hig healdon ealle þa ðing þe ic eow bebead. & ic beo mid eow ealle dagas oð worulde ge-endunge."}
}